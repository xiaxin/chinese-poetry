[
    {
        "title": "句溪夏日送卢霈秀才归王屋山将欲赴举",
        "author": "杜牧",
        "content": "野店正纷泊，茧蚕初引丝。行人碧溪渡，系马绿杨枝。苒苒迹始去，悠悠心所期。秋山念君别，惆怅桂花时。",
        "object_id": "12781143-afe6-4a27-83bb-20307ff23ef7"
    },
    {
        "title": "归燕",
        "author": "杜牧",
        "content": "画堂歌舞喧喧地，社去社来人不看。长是江楼使君伴，黄昏犹待倚阑干。",
        "object_id": "3350ad48-ab27-410c-a204-4e223a6a457a"
    },
    {
        "title": "中丞业深韬略志在功名再奉长句一篇兼有咨劝",
        "author": "杜牧",
        "content": "樯似邓林江拍天，越香巴锦万千千。滕王阁上柘枝鼓，徐孺亭西铁轴船。八部元侯非不贵，万人师长岂无权。要君严重疏欢乐，犹有河湟可下鞭。",
        "object_id": "3505ad96-c84a-4b98-a39f-14ba342b75c1"
    },
    {
        "title": "缺题 二",
        "author": "杜牧",
        "content": "我昔造其室，羽仪鸾鹤翔。交横碧流上，竹映琴书床。出俗无近语，尧舜禹武汤。（见宋朱长文《吴郡图经续记》卷下）（按：此诗仅存两段，未全。）。",
        "object_id": "9cb7f927-3038-4dc0-90cb-5a668f5747fa"
    },
    {
        "title": "雪中书怀",
        "author": "杜牧",
        "content": "腊雪一尺厚，云冻寒顽痴。孤城大泽畔，人疏烟火微。愤悱欲谁语，忧愠不能持。天子号仁圣，任贤如事师。凡称曰治具，小大无不施。明庭开广敞，才隽受羁维。如日月縆升，若鸾凤葳蕤。人才自朽下，弃去亦其宜。北虏坏亭障，闻屯千里师。牵连久不解，他盗恐旁窥。臣实有长策，彼可徐鞭笞。如蒙一召议，食肉寝其皮。斯乃庙堂事，尔微非尔知。向来躐等语，长作陷身机。行当腊欲破，酒齐不可迟。且想春候暖，瓮间倾一卮。",
        "object_id": "8c6e2c3e-933f-4b97-b448-e2b87508bca4"
    },
    {
        "title": "杜鹃",
        "author": "杜牧",
        "content": "杜宇竟何冤，年年叫蜀门。至今衔积恨，终古吊残魂。芳草迷肠结，红花染血痕。山川尽春色，呜咽复谁论。",
        "object_id": "ee85588c-0534-4102-8f5c-e305f5f4eec0"
    },
    {
        "title": "春日言怀寄虢州李常侍十韵",
        "author": "杜牧",
        "content": "岸藓生红药，岩泉涨碧塘。地分莲岳秀，草接鼎原芳。雨派潀漴急，风畦芷若香。织蓬眠舴艋，惊梦起鸳鸯。论吐开冰室，诗陈曝锦张。貂簪荆玉润，丹穴凤毛光。今日还珠守，何年执戟郎。且嫌游昼短，莫问积薪长。无计披清裁，唯持祝寿觞。愿公如卫武，百岁尚康强。",
        "object_id": "6688d66f-0e76-4669-a277-4a76316beacf"
    },
    {
        "title": "寄扬州韩绰判官",
        "author": "杜牧",
        "content": "青山隐隐水迢迢，秋尽江南草木凋。二十四桥明月夜，玉人何处教吹箫。",
        "object_id": "146f2975-7439-4e91-b13f-d9f1128ecd4b"
    },
    {
        "title": "贵池亭",
        "author": "杜牧",
        "content": "倚云轩槛夏疑秋，下视西江一带流。鸟簇晴沙残照堕，风回极浦片帆收。惊涛隐隐遥天际，远树微微古岸头。祇此登攀心便足，何须个个到瀛洲。（见《古今图书集成·职方典》卷八一○《池州府部·艺文》）。",
        "object_id": "9a846f04-bee6-47ac-81af-749ba31af52c"
    },
    {
        "title": "书怀",
        "author": "杜牧",
        "content": "满眼青山未得过，镜中无那鬓丝何。只言旋老转无事，欲到中年事更多。",
        "object_id": "ea52e3d8-e8b5-4acd-a85f-74d13d22048a"
    },
    {
        "title": "贻迁客",
        "author": "杜牧",
        "content": "无机还得罪，直道不伤情。微雨昏山色，疏笼闭鹤声。闲居多野客，高枕见江城。门外长溪水，怜君又濯缨。",
        "object_id": "263c2582-05d9-4f21-b486-bcd547701eaa"
    },
    {
        "title": "自宣城赴官上京",
        "author": "杜牧",
        "content": "潇洒江湖十过秋，酒杯无日不淹留。谢公城畔溪惊梦，苏小门前柳拂头。千里云山何处好，几人襟韵一生休。尘冠挂却知闲事，终拟蹉跎访旧游。",
        "object_id": "90d5325d-54e6-4dd0-a0e0-94a6fbb5eb57"
    },
    {
        "title": "伤猿",
        "author": "杜牧",
        "content": "独折南园一朵梅，重寻幽坎已生苔。无端晚吹惊高树，似袅长枝欲下来。",
        "object_id": "511e17d0-14fe-4303-8bca-c2544eb84a25"
    },
    {
        "title": "送李群玉赴举",
        "author": "杜牧",
        "content": "故人别来面如雪，一榻拂云秋影中。玉白花红三百首，五陵谁唱与春风。",
        "object_id": "d1675d33-d1f9-45de-b62d-248b68ebd95a"
    },
    {
        "title": "和裴杰秀才新樱桃",
        "author": "杜牧",
        "content": "新果真琼液，人应宴紫兰。圆疑窃龙颔，色已夺鸡冠。远火微微辨，繁星历历看。茂先知味好，曼倩恨偷难。忍用烹酥酪，从将玩玉盘。流年如可驻，何必九华丹。",
        "object_id": "6f2cae42-5acf-4da1-a61f-72419368e255"
    },
    {
        "title": "羊栏浦夜陪宴会",
        "author": "杜牧",
        "content": "戈槛营中夜未央，雨沾云惹侍襄王。球来香袖依稀暖，酒凸斛心泛滟光。红弦高紧声声急，珠唱铺圆袅袅长。",
        "object_id": "eb36dbd4-9bc4-4d36-8373-962f7b63451c"
    },
    {
        "title": "雨中作",
        "author": "杜牧",
        "content": "贱子本幽慵，多为隽贤侮。得州荒僻中，更值连江雨。一褐拥秋寒，小窗侵竹坞。浊醪气色严，皤腹瓶罂古。酣酣天地宽，恍恍嵇刘伍。但为适性情，岂是藏鳞羽。一世一万朝，朝朝醉中去。",
        "object_id": "1ea22471-a39a-45de-a8f2-91b4f18058a0"
    },
    {
        "title": "李侍郎于阳羡里富有泉石牧亦于阳羡粗有薄产叙旧述怀因献长句四韵",
        "author": "杜牧",
        "content": "冥鸿不下非无意，塞马归来是偶然。紫绶公卿今放旷，白头郎吏尚留连。终南山下抛泉洞，阳羡溪中买钓船。欲与明公操履杖，愿闻休去是何年。",
        "object_id": "fc087994-5a91-4153-89fe-92c6c51d2201"
    },
    {
        "title": "闻蝉",
        "author": "杜牧",
        "content": "火云初似灭，晓角欲微清。故国行千里，新蝉忽数声。时行仍髣髴，度日更分明。不敢频倾耳，唯忧白发生。",
        "object_id": "a4b1c163-b708-42d3-99af-a02f36eac49d"
    },
    {
        "title": "陵阳送客",
        "author": "杜牧",
        "content": "南楼送郢客，西郭望荆门。凫鹄下寒渚，牛羊归远村。兰舟倚行棹，桂酒掩余樽。重此一留宿，前汀烟月昏。",
        "object_id": "ccdf927c-b0d5-4603-8a99-ac627e88bf7d"
    },
    {
        "title": "送杜𫖮赴润州幕",
        "author": "杜牧",
        "content": "少年才俊赴知音，丞相门栏不觉深。直道事人男子业，异乡加饭弟兄心。还须整理韦弦佩，莫独矜夸玳瑁簪。若去上元怀古去，谢安坟下与沈吟。",
        "object_id": "be6c51dd-d0bb-4030-b9ba-eb4d4a165f76"
    },
    {
        "title": "暮春因游明月峡故留题",
        "author": "杜牧",
        "content": "从前闻说真仙景，今日追游始有因。满眼山川流水在，古来灵迹必通神。（《尘史》卷中）。",
        "object_id": "8f3beccc-cf8c-4c60-94cc-518373b5d4db"
    },
    {
        "title": "紫薇花",
        "author": "杜牧",
        "content": "晓迎秋露一枝新，不占园中最上春。桃李无言又何在，向风偏笑艳阳人。",
        "object_id": "7cc1af10-9062-47ef-aedb-ff11013997c4"
    },
    {
        "title": "春思",
        "author": "杜牧",
        "content": "岂君心的的，嗟我泪涓涓。绵羽啼来久，锦鳞书未传。兽垆凝冷焰，罗暮蔽晴烟。自是求佳梦，何须讶画眠。",
        "object_id": "6fdcd0fa-27a4-482b-bf8a-eaab0bc8bc42"
    },
    {
        "title": "寄桐江隐者",
        "author": "杜牧",
        "content": "潮去潮来洲渚春，山花如绣草如茵。严陵台下桐江水，解钓鲈鱼能几人。",
        "object_id": "59c8555c-d6da-4681-810e-0bbd58a246e7"
    },
    {
        "title": "春末题池州弄水亭",
        "author": "杜牧",
        "content": "使君四十四，两佩左铜鱼。为吏非循吏，论书读底书。晚花红艳静，高树绿阴初。亭宇清无比，溪山画不如。嘉宾能啸咏，宫妓巧妆梳。逐日愁皆碎，随时醉有余。偃须求五鼎，陶秪爱吾庐。趣向人皆异，贤豪莫笑渠。",
        "object_id": "e85a9e02-bf6d-45e8-b409-34d494901c16"
    },
    {
        "title": "还俗老僧",
        "author": "杜牧",
        "content": "雪髪不长寸，秋寒力更微。独寻一径叶，犹挈衲残衣。日暮千峰里，不知何处归。",
        "object_id": "fc695811-2ff0-4ea9-a0ed-c593fc3a218f"
    },
    {
        "title": "送薛种游湖南",
        "author": "杜牧",
        "content": "贾傅松醪酒，秋来美更香。怜君片云思，一去遶潇湘。",
        "object_id": "daea041a-e25e-4e84-8259-6ea57f41d7bd"
    },
    {
        "title": "偶游石盎僧舍",
        "author": "杜牧",
        "content": "敬岑草浮光，句沚水解脉。益郁乍怡融，凝严忽颓坼。梅颣暖眠酣，风绪和无力。凫浴涨汪汪，雏娇村幂幂。落日美楼台，轻烟饰阡陌。潋绿古津远，积润苔基释。孰谓汉陵人，来作江汀客。载笔念无能，捧筹惭所画。任辔偶追闲，逢幽果遭适。僧语淡如云，尘事繁堪织。今古几辈人，而我何能息。",
        "object_id": "06c0883b-c3f2-4ad5-bb48-b95e9565ecf1"
    },
    {
        "title": "送友人",
        "author": "杜牧",
        "content": "十载名兼利，人皆与命争。青春留不住，白发自然生。夜雨滴乡思，秋风从别情。都门五十里，驰马逐鸡声。",
        "object_id": "cde49e9e-6a1b-4410-9be7-00f366a05d55"
    },
    {
        "title": "赠李处士长句四韵",
        "author": "杜牧",
        "content": "玉函怪牒锁灵篆，紫洞香风吹碧桃。老翁四目牙爪利，掷火万里精神高。霭霭祥云随步武，累累秋冢叹蓬蒿。三山朝去应非久，姹女当窗绣羽袍。",
        "object_id": "6f65a961-7967-4595-bce3-b7b094dfadfb"
    },
    {
        "title": "醉后呈崔大夫",
        "author": "杜牧",
        "content": "谢傅秋凉阅管弦，徒教贱子侍华筵。溪头正雨归不得，辜负东窗一觉眠。",
        "object_id": "e7162d8b-3d05-4385-a92a-0a6ddf32e7d0"
    },
    {
        "title": "登池州九峰楼寄张祜",
        "author": "杜牧",
        "content": "百感中来不自由，角声孤起夕阳楼。碧山终日思无尽，芳草何年恨即休。睫在眼前长不见，道非身外更何求。谁人得似张公子，千首诗轻万户侯。",
        "object_id": "3aa3cf45-b634-4721-8c60-74b843904b43"
    },
    {
        "title": "有感",
        "author": "杜牧",
        "content": "宛溪垂柳最长枝，曾被春风尽日吹。不堪攀折犹堪看，陌上少年来自迟。",
        "object_id": "037f8e37-1da9-47b7-a350-126a07b33385"
    },
    {
        "title": "长兴里夏日寄南邻避暑",
        "author": "杜牧",
        "content": "侯家大道傍，蝉噪树苍苍。开锁洞门远，卷帘官舍凉。栏围红药盛，架引绿萝长。永日一欹枕，故山云水乡。",
        "object_id": "952142bd-583b-4bbd-bafa-25e37f2d0953"
    },
    {
        "title": "题寿安县甘棠馆御沟",
        "author": "杜牧",
        "content": "一渠东注芳华苑，苑鏁池塘百岁空。水殿半倾蟾口涩，为谁流下蓼花中。",
        "object_id": "d7845e2e-507e-447c-88dc-81fa48ebe533"
    },
    {
        "title": "代人作",
        "author": "杜牧",
        "content": "楼高春日早，屏束麝烟堆。盼眄凝魂别，依稀梦雨来。绿鬟羞妥么，红颊思天偎。鬬草怜香蕙，簪花间雪梅。戌辽虽咽切，游蜀亦迟回。锦字梭悬壁，琴心月满台。笑筵凝贝启，眠箔晓珠开。腊破征车动，袍襟对泪裁。",
        "object_id": "94a19824-e433-4e6a-8f87-4c5a9cfe0ff9"
    },
    {
        "title": "安贤寺",
        "author": "杜牧",
        "content": "谢家池上安贤寺，面面松窗对水开。莫道闭门防俗客，爱闲能有几人来。（见民国十三年刊徐乃昌纂《南陵悬志》卷四二）。",
        "object_id": "4375fa93-dbf3-4cad-87cd-178ba66e2692"
    },
    {
        "title": "赴京初入汴口晓景即事先寄兵部李郎中",
        "author": "杜牧",
        "content": "清淮控隋漕，北走长安道。樯形栉栉斜，浪态迤迤好。初旭红可染，明河澹如扫。泽阔鸟来迟，村饥人语早。露蔓虫丝多，风蒲燕雏老。秋思高萧萧，客态长袅袅。因怀京洛间，宦游何戚草。什伍持津梁，澒涌争追讨。翾便讵可寻，几秘安能考。小人乏馨香，上下将何祷。唯有君子心，显豁知幽抱。",
        "object_id": "3ac6f62b-3cf7-4c7d-8e00-28964220dcce"
    },
    {
        "title": "斫竹",
        "author": "杜牧",
        "content": "寺废竹色死，宦家宁尔留。霜根渐随斧，风玉尚敲秋。",
        "object_id": "9b8eb5bd-f6d7-4629-92c7-12d73573c0d1"
    },
    {
        "title": "旅情",
        "author": "杜牧",
        "content": "窗虚枕簟凉，寝倦忆潇湘。山色几时老，人心终日忙。松风半夜雨，帘月满堂霜。匹马好归去，江头橘正香。",
        "object_id": "30040ee2-58a0-4ff6-be84-c8c55f440a88"
    },
    {
        "title": "送国棋王逢",
        "author": "杜牧",
        "content": "玉子纹楸一路饶，最宜檐雨竹萧萧。羸形暗去春泉长，拔势横来野火烧。守道还如周柱史，鏖兵不羡霍嫖姚。浮生七十更万日，与子期于局上销。",
        "object_id": "f97759c8-a206-4452-a695-8b0f40d7f720"
    },
    {
        "title": "和宣州沈大夫登北楼书怀",
        "author": "杜牧",
        "content": "兵符严重辞金马，星剑光芒射斗牛。笔落青山飘古韵，帐开红斾照高秋。香连日彩浮绡幕，溪逐歌声遶画楼。可惜登临佳丽地，羽仪须去凤池游。",
        "object_id": "6980e261-1fc5-4972-9b07-650f312434b0"
    },
    {
        "title": "书怀寄卢州",
        "author": "杜牧",
        "content": "谢山南畔州，风物最宜秋。太守悬金印，佳人敞画楼。凝缸暗醉夕，残月上汀州。可惜当年鬓，朱门不得游。",
        "object_id": "8f6fb2d1-46dd-4732-a5de-d542f35083f0"
    },
    {
        "title": "九华山",
        "author": "杜牧",
        "content": "昔年幽赏快疏慵，每喜佳山在邑封。江上重来六七载，云间略见两三峰。凌空瘦骨寒如削，照水清光翠且重。却忆谪仙才格俊，解吟秀出九芙蓉。（《舆地纪胜》二二《池州》（吴在庆谓此诗又见于嘉靖《池州府志》卷八，仅录后四句。又云杜牧仅在会昌四年九月至六年九月在池州任刺史，此外别无到池州之迹，亦无游九华山之作。相据此诗前四句，显为诗人重游九华山之作，所谓“昔年”乃距重游时六七年，而这一情况，显然与杜牧生平不合。因疑此诗非杜牧作。）。",
        "object_id": "3523a3bc-0f83-432c-9eac-e63e72b7f3b8"
    },
    {
        "title": "齐安郡晚秋",
        "author": "杜牧",
        "content": "柳岸风来影渐疏，使君家似野人居。云容水态还堪赏，啸志歌怀亦自如。雨暗残灯碁散后，酒醒孤枕雁来初。可怜赤壁争雄渡，唯有蓑翁坐钓鱼。",
        "object_id": "6d24827d-f7c1-4b16-ba8b-1f3a84cbd455"
    },
    {
        "title": "偶题二首 一",
        "author": "杜牧",
        "content": "劳劳千里身，襟袂满行尘。深夜悬双泪，短亭思远人。苍江程未息，黑水梦何频。明月轻桡去，唯应钓赤鳞。",
        "object_id": "365b3c04-4d11-4731-82cc-d76e6c171c09"
    },
    {
        "title": "送太昱禅师",
        "author": "杜牧",
        "content": "禅床深竹里，心与径山期。结社多高客，登坛尽小师。早秋归寺远，新雨上滩迟。别后江云碧，南斋一首诗。",
        "object_id": "a3105b52-d9ef-4848-bf48-afb35adbd9f4"
    },
    {
        "title": "玉泉",
        "author": "杜牧",
        "content": "山股遥飞泉，泓澄傍岩石。乱垂寒玉条，碎洒珍珠滴。澄波涵万象，明镜泻天色。有时乘月来，赏迹还自适。（《古今图书集成·职方典》卷五七四《庆阳府部》）。",
        "object_id": "3e2287c9-fbfb-4f7c-b7af-f4f8b2843a9a"
    },
    {
        "title": "独酌",
        "author": "杜牧",
        "content": "长空碧杳杳，万古一飞鸟。生前酒伴闲，愁醉闲多少。烟深隋家寺，殷叶暗相照。独佩一壶游，秋毫泰山小。",
        "object_id": "4e167af1-7d67-4417-aa13-bff4bbe8f9f1"
    },
    {
        "title": "将赴湖州留题亭菊",
        "author": "杜牧",
        "content": "陶菊手自种，楚兰心有期。遥知渡江日，正是撷芳时。",
        "object_id": "95bf4642-3062-48e0-a1fd-cc8505d63998"
    },
    {
        "title": "汴河怀古",
        "author": "杜牧",
        "content": "锦缆龙舟隋炀帝，平台复道汉梁王。游人闲起前朝念，折柳孤吟断杀肠。",
        "object_id": "a9d1f98c-aa7c-47ab-8c78-22435044a3ac"
    },
    {
        "title": "同赵二十二访张明府郊居联句",
        "author": "杜牧",
        "content": "陶潜官罢酒缾空，门掩杨花一夜风。古调诗吟山色里，无弦琴在月明中。远檐高树宜幽鸟，出岫孤云逐晚虹。别后东篱数枝菊，不知闲醉与谁同。",
        "object_id": "fe6526d1-3f9e-400a-8220-65c922e28b3e"
    },
    {
        "title": "晓望",
        "author": "杜牧",
        "content": "独起望山色，水鸡鸣蓼洲。房星随月晓，楚木向云秋。曲渚疑江尽，平沙似浪浮。秦原在何处，泽国碧悠悠。",
        "object_id": "71cf556f-c9b9-48dc-b8db-cd0e71489eab"
    },
    {
        "title": "夜雨",
        "author": "杜牧",
        "content": "九月三十日，雨声如别秋。无端满阶叶，共白几人头。点滴侵寒梦，萧骚著淡愁。渔歌听不唱，蓑湿棹回舟。",
        "object_id": "4dbd4fda-b163-459c-be32-d8a68f109ea0"
    },
    {
        "title": "重送绝句",
        "author": "杜牧",
        "content": "绝艺如君天下少，闲人似我世间无。别后竹窗风雪夜，一灯明暗覆吴图。",
        "object_id": "1d6d532d-4fe2-4883-b9c2-1a2af4f8ebb8"
    },
    {
        "title": "九日齐安登高",
        "author": "杜牧",
        "content": "江涵秋影雁初飞，与客携壶上翠微。尘世难逢开口笑，菊花须插满头归。但将酩酊酬佳节，不用登临叹落晖。古往今来只如此，牛山何必泪霑衣。",
        "object_id": "ea5ac55c-1d02-43f9-a411-da4255d3c30f"
    },
    {
        "title": "贺崔大夫崔正字",
        "author": "杜牧",
        "content": "内举无惭古所难，燕台遥想拂尘冠。登龙有路水不峻，一雁背飞天正寒。别夜酒余红烛短，映山帆满碧霞残。谢公楼下潺湲响，离恨诗情添几般。",
        "object_id": "2de5b7bd-c485-4b42-96bf-076a90b33e76"
    },
    {
        "title": "梁秀才以早春旅次大梁将归郊扉言怀兼别示亦蒙见赠凡二十韵走笔依韵",
        "author": "杜牧",
        "content": "玉塞功犹阻，金门事已陈。世途皆扰扰，乡党尽循循。客道难投足，家声易发身。松篁标节晚，兰蕙吐词春。处困羞摇尾，怀忠壮犯鳞。宅临三楚水，衣带二京尘。敛迹愁山鬼，遗形慕谷神。采芝先避贵，栽橘早防贫。弦泛桐材响，杯澄糯醁醇。但寻陶令集，休献楚王珍。林密闻风远，池平见月匀。藤龛红婀娜，苔磴绿嶙峋。雪树交梁苑，冰河涨孟津。面邀文作友，心许德为邻。旅馆将分被，婴儿共洒巾。渭阳连汉曲，京口接漳滨。通塞时应定，荣枯理会均。儒流当自勉，妻族更谁亲。照瞩三光政，生成四气仁。磻溪有心者，垂白肯湮沦。",
        "object_id": "ac22b4fe-0b9a-49bd-ad10-596cc309c935"
    },
    {
        "title": "游盘谷",
        "author": "杜牧",
        "content": "巉岩太行高，其下有幽谷。环绕两峰间，盘向廓山腹。甘泉注肥畴，茂草映修木。势阻绝喧哗，岩深易潜伏。昔人有李愿，筑地一居独。白鸟依芦塘，菰花映茅屋。心怡适所安，忧大反忘欲。掉头不肯应，谓我此乐足。友人韩昌黎，文章惊世俗。长言贵生毛，落落灿珠玉。好事买名石，镌文寄崖隩。已经三十年，磨灭仅可读。我来不复见，命吏广追逐。访知石氏遇，犹畏长官督。不爱石上字，秋风一砧覆。易之以千金，复使置岩麓。从此生光辉，万古从瞻瞩。（见《古今图书集成·山川典》卷四八《太行山部》）。",
        "object_id": "19bad75a-0150-4703-818d-9fd78d19986f"
    },
    {
        "title": "折菊",
        "author": "杜牧",
        "content": "篱东菊径深，折得自孤吟。雨中衣半湿，拥鼻自知心。",
        "object_id": "aeb383ee-1d05-4d4c-a662-dcb83fb07284"
    },
    {
        "title": "汴河阻冻",
        "author": "杜牧",
        "content": "千里长河初冻时，玉珂瑶珮响参差。浮生却似冰底水，日夜东流人不知。",
        "object_id": "c7c1509b-e03c-4a52-a794-15fd89bb2e01"
    },
    {
        "title": "偶题二首 二",
        "author": "杜牧",
        "content": "有恨秋来极，无端别后知。夜阑终耿耿，明发竟迟迟。信已凭鸿去，归唯与燕期。只因明月见，千里两相思。",
        "object_id": "2b30699f-57ee-4173-b04f-68440e5ac8bd"
    },
    {
        "title": "惜春",
        "author": "杜牧",
        "content": "春半年已除，其余强为有。即此醉残花，便同尝腊酒。怅望送春杯，殷勤扫花帚。谁为驻东流，年年长在手。",
        "object_id": "e4621776-8acc-4c77-9d0e-26c2a8689b43"
    },
    {
        "title": "贻友人",
        "author": "杜牧",
        "content": "自是东西客，逢人又送人。不应相见老，只是别离频。度日还知暮，平生未识春。傥无迁谷分，归去养天真。",
        "object_id": "58f6dd3b-adc6-4b9e-9ef0-64fbb119926d"
    },
    {
        "title": "方响",
        "author": "杜牧",
        "content": "数条秋水挂琅玕，玉手丁当怕夜寒。曲尽连敲三四下，恐惊珠泪落金盘。",
        "object_id": "f227dee2-18e9-4d48-8e35-f1334c178d14"
    },
    {
        "title": "云",
        "author": "杜牧",
        "content": "尽日看云首不回，无心都大似无才。可怜光彩一片玉，万里晴天何处来。",
        "object_id": "efa43677-f926-4a14-a837-0a330c0a9fdd"
    },
    {
        "title": "江南送左师",
        "author": "杜牧",
        "content": "江南为客正悲秋，更送吾师古渡头。惆怅不同尘土别，水云踪迹去悠悠。",
        "object_id": "e5286e89-da5f-4544-8a12-e49f9bb2fbff"
    },
    {
        "title": "书事",
        "author": "杜牧",
        "content": "自笑走红尘，流年旧复新。东风半夜雨，南国万家春。失计抛鱼艇，何门化涸鳞。是谁添岁月，老却暗投人。",
        "object_id": "97a85c63-017e-4e4f-afbb-7584f6d9f977"
    },
    {
        "title": "少年行",
        "author": "杜牧",
        "content": "连环羁玉声光碎，绿锦蔽泥虬卷高。春风细雨走马去，珠落璀璀白罽袍。",
        "object_id": "51445201-8364-4479-8e38-44561562e28b"
    },
    {
        "title": "池州春送前进士蒯希逸",
        "author": "杜牧",
        "content": "芳草复芳草，断肠还断肠。自然堪下泪，何必更残阳。楚岸千万里，燕鸿三两行。有家归不得，况举别君觞。",
        "object_id": "ecd7e71b-cfeb-401a-9834-e971a6afc54e"
    },
    {
        "title": "川守大夫刘公早岁寓居敦行里肆有题壁十韵今之置第乃获旧居洛下大僚因有唱和叹咏不足辄献此诗",
        "author": "杜牧",
        "content": "旅馆当年葺，公才此日论。林繁轻竹祖，树暗惜桐孙。炼药藏金鼎，疏泉陷石盆。散科松有节，深薙草无根。龙卧池犹在，莺迁谷尚存。昔为扬子宅，今是李膺门。积学萤尝聚，微词凤早吞。百年明素志，三顾起新恩。雪耀冰霜冷，尘飞水墨昏。莫教垂露迹，岁晚杂苔痕。",
        "object_id": "d93a5ed7-6c7d-47fe-b394-00b755e2d855"
    },
    {
        "title": "题安州浮云寺楼寄湖州张郎中",
        "author": "杜牧",
        "content": "去夏疏雨余，同倚朱阑语。当时楼下水，今日到何处？恨如春草多，事与孤鸿去。楚岸柳何穷，别愁纷若絮。",
        "object_id": "ae9b1b8f-777e-482a-9cf7-92ce97b1b2f0"
    },
    {
        "title": "酬张祜处士见寄长句四韵",
        "author": "杜牧",
        "content": "七子论诗谁似公，曹刘须在指挥中。荐衡昔日知文举，乞火无人作蒯通。北极楼台长挂梦，西江波浪远吞空。可怜故国三千里，虚唱歌词满六宫。",
        "object_id": "bf9aae5e-6233-4d81-a97a-b8d807856646"
    },
    {
        "title": "冬至日遇京使发寄舍弟",
        "author": "杜牧",
        "content": "远信初凭双鲤去，他乡正遇一阳生。尊前岂解愁家国，辇下唯能忆弟兄。旅馆夜忧姜被冷，暮江寒觉晏裘轻。竹门风过还惆怅，疑是松窗雪打声。",
        "object_id": "887b1c4c-7031-43ee-9bfa-b296ea65e694"
    },
    {
        "title": "醉后题僧院",
        "author": "杜牧",
        "content": "离心忽忽复凄凄，雨晦倾瓶取醉泥。可羡高僧共心语，一如携穉往东西。",
        "object_id": "519c3422-7504-4293-9a27-73c83c1ac1ec"
    },
    {
        "title": "将出关宿层峰驿却寄李谏议",
        "author": "杜牧",
        "content": "孤驿在重阻，云根掩柴扉。数声暮禽切，万壑秋意归。心驰碧泉涧，目断青琐闱。明日武关外，梦魂劳远飞。",
        "object_id": "62c7187b-f03e-4d9f-b214-4eb888efe7b3"
    },
    {
        "title": "奉和门下相公送西川相公兼领相印出镇全蜀诗十八韵",
        "author": "杜牧",
        "content": "盛业冠伊唐，台阶翊戴光。无私天雨露，有截舜衣裳。蜀辍新衡镜，池留旧凤凰。同心真石友，写恨蔑河梁。虎骑摇风斾，貂冠韵水苍。彤弓随武库，金印逐文房。栈压嘉陵咽，峰横剑阁长。前驱二星去，开险五丁忙。回首峥嵘尽，连天草树芳。丹心悬魏阙，往事怆甘棠。治化轻诸葛，威声慑夜郎。君平教说卦，夫子召升堂。塞接西山雪，桥维万里樯。夺霞红锦烂，扑地酒垆香。忝逐三千客，曾依数仞墙。滞顽堪白屋，攀附亦同行。肉管伶伦曲，箫韶清庙章。唱高知和寡，小子斐然狂。",
        "object_id": "a886252d-a06c-49f3-bc18-26a96a128dcd"
    },
    {
        "title": "寝夜",
        "author": "杜牧",
        "content": "蛩唱如波咽，更深似水寒。露华惊弊褐，灯影挂尘冠。故国初离梦，前溪更下滩。纷纷毫髪事，多少宦游难。",
        "object_id": "85a19bca-cdc4-4b5b-872c-07ed61be29e5"
    },
    {
        "title": "中秋日拜起居表晨渡天津桥即事十六韵献居守相国崔公兼呈工部刘公",
        "author": "杜牧",
        "content": "碧树康庄内，清川巩洛间。坛分中岳顶，城缭大河湾。广殿含凉静，深宫积翠闲。楼齐云漠漠，桥束水潺潺。过雨柽枝润，迎霜柿叶殷。紫鳞冲晚浪，白鸟背秋山。月拜西归表，晨趋北向班。鸳鸿随半仗，貔虎护重关。玉帐才容足，金樽暂解颜。迹留伤堕屦，恩在乐衔环。南省兰先握，东堂桂早攀。龙门君夭矫，莺谷我绵蛮。分薄嵇心懒，哀多庾鬓班。人惭公干卧，频送子牟还。自睹宸居壮，谁忧国步艰。只应时与醉，因病纵疏顽。",
        "object_id": "81acf292-4b8b-427e-bf96-bfceded135ea"
    },
    {
        "title": "寄宣州郑谏议",
        "author": "杜牧",
        "content": "大夫官重醉江东，潇洒名儒振古风。文石陛前辞圣主，碧云天外作冥鸿。五言宁谢颜光禄，百岁须齐卫武公。再拜宜同丈人行，过庭交分有无同。",
        "object_id": "63c2eec6-c998-4c11-8a77-858c8dd62cee"
    },
    {
        "title": "洛下送张曼容赴上党召",
        "author": "杜牧",
        "content": "歌阕樽残恨却偏，凭君不用设离筵。未趍雉尾随元老，且蓦羊肠过少年。七叶汉貂真密近，一枝诜桂亦徒然。羽书正急征兵地，须遣头风处处痊。",
        "object_id": "6ff67319-1420-431b-8919-47d3ce3dc52e"
    },
    {
        "title": "齐安郡中偶题二首 一",
        "author": "杜牧",
        "content": "两竿落日溪桥上，半缕轻烟柳影中。多少绿荷相倚恨，一时回首背西风。",
        "object_id": "0ba5ff8d-f653-4c16-ba3c-476a101f7d30"
    },
    {
        "title": "别鹤",
        "author": "杜牧",
        "content": "分飞共所从，六翮势催风。声断碧云外，影孤明月中。青田归路远，丹桂旧巢空。矫翼知何处，天涯不可穷。",
        "object_id": "7b531a90-ba92-4f64-97e5-e7a353f14f65"
    },
    {
        "title": "过骊山作",
        "author": "杜牧",
        "content": "始皇东游出周鼎，刘项纵观皆引颈。削平天下实辛勤，却为道傍穷百姓。黔首不愚尔益愚，千里函关囚独夫。牧童火入九泉底，烧作灰时犹未枯。",
        "object_id": "5d156a2c-d295-4474-8422-786d994266a2"
    },
    {
        "title": "十九兄郡楼有宴病不赴",
        "author": "杜牧",
        "content": "十二层楼敞画檐，连云歌尽草纤纤。空堂病怯阶前月，燕子嗔垂一竹帘。",
        "object_id": "aeafd492-7902-44b5-a3dc-a18dfc350df7"
    },
    {
        "title": "题禅院",
        "author": "杜牧",
        "content": "觥船一櫂百分空，十岁青春不负公。今日鬓丝禅榻畔，茶烟轻飏落花风。",
        "object_id": "e4a297e3-7f61-4691-9435-589af58c5b75"
    },
    {
        "title": "使回枉唐州崔司马书兼寄四韵因和",
        "author": "杜牧",
        "content": "清晨候吏把书来，十载离忧得暂开。痴叔去时还读易，仲容多兴索衔杯。人心计日殷勤望，马首随云早晚回。莫为霜台愁岁暮，潜龙须待一声雷。",
        "object_id": "f0b64169-685b-4a85-b9fa-5d45bb30b487"
    },
    {
        "title": "朱坡",
        "author": "杜牧",
        "content": "下杜乡园古，泉声绕舍啼。静思长惨切，薄宦与乖暌。北阙千门外，南山午谷西。倚川红叶岭，连寺绿杨堤。迥野翘霜鹤，澄潭舞锦鸡。涛惊堆万岫，舸急转千溪。眉点萱牙嫩，风条柳幄迷。岸藤梢虺尾，沙渚印麑蹄。火燎湘桃坞，波光碧绣畦。日痕𫄠翠𪩘，陂影堕晴霓。蜗壁斓斑藓，银筵豆蔻泥。洞云生片段，苔径缭高低。偃蹇松公老，森严竹阵齐。小莲娃欲语，幽笋稚相携。汉馆留余趾，周台接故蹊。蟠蛟冈隐隐，班雉草萋萋。树老萝纡组，岩深石启闺。侵窗紫桂茂，拂面翠禽栖。有计冠终挂，无才笔谩提。自尘何太甚，休笑触藩羝。",
        "object_id": "6b1d8442-4872-433e-9e0a-37be8fc98de8"
    },
    {
        "title": "齐安郡中偶题二首 二",
        "author": "杜牧",
        "content": "秋声无不搅离心，梦泽蒹葭楚雨深。自滴阶前大梧叶，干君何事动哀吟。",
        "object_id": "a979e4fd-0abe-4078-9f0c-a5a58b63fd80"
    },
    {
        "title": "题元处士高亭",
        "author": "杜牧",
        "content": "水接西江天外声，小斋松影拂云平。何人教我吹长笛，与倚春风弄月明。",
        "object_id": "cd95b67d-b48a-48b5-86d7-9013581bb1f8"
    },
    {
        "title": "分司东都寓居履道叨承川尹刘侍郎大夫恩知上四十韵",
        "author": "杜牧",
        "content": "命世须人瑞，匡君在岳灵。气和薰北陆，襟旷纳东溟。赋妙排鹦鹉，诗能继鹡鸰。蒲亲香案色，兰动粉闱馨。周孔传文教，萧曹授武经。家童谙禁掖，厩马识金铃。性与奸邪背，心因启沃冥。进贤光日月，诛恶助雷霆。阊阖开时召，箫韶奏处听。水精悬御幄，云母展宫屏。捧诏巡汧陇，飞书护井陉。先声威虎兕，余力活蟭螟。荣重秦军箭，功高汉将铭。戈鋋回紫塞，干戚散彤庭。顺美皇恩洽，扶颠国步宁。禹谟推掌诰，汤网属司刑。穉榻蓬莱掩，膺舟巩洛停。马群先去害，民籍更添丁。猾吏门长塞，豪家户不扃。四知台上镜，三惑井中瓶。雅韵凭开匣，雄铓待发硎。火中胶绿树，泉下𣃁青萍。五岳期双节，三台空一星。凤池方注意，麟阁会图行。寒暑逾流电，光阴甚建瓴。散曹分已白，崇直眼由青。赐第成官舍，佣居起客亭。松筠侵巷陌，禾黍接郊坰。宿雨回为沼，春沙淀作汀。鱼罾栖翡翠，蛛网挂蜻蜓。迟晓河初转，伤秋露已零。梦余钟杳杳，吟罢烛荧荧。字小书难写，杯迟酒易醒。久贫惊早雁，多病放残萤。雪劲孤根竹，风雕数荚蓂。转喉空婀娜，垂手自娉婷。胫细摧新履，腰羸减旧鞓。海边慵逐臭，尘外怯吞腥。隐豹窥重𪩘，潜虬避浊泾。商歌如不顾，归棹越南{氵雨/品}。",
        "object_id": "b13ef423-0fc6-4e91-a62f-5c5ea99fffb3"
    },
    {
        "title": "宣州留赠",
        "author": "杜牧",
        "content": "红铅湿尽半罗裙，洞府人间手欲分。满面风流虽似玉，四年夫婿恰如云。当春离恨杯长满，倚柱关情日渐曛。为报眼波须稳当，五陵游宕莫知闻。",
        "object_id": "afef2ebf-09f0-4382-bd61-6fd6d976c5c4"
    },
    {
        "title": "池州送孟迟先辈",
        "author": "杜牧",
        "content": "昔子来陵阳，时当苦炎热。我虽在金台，头角长垂折。奉披尘意惊，立语平生豁。寺楼最鶱轩，坐送飞鸟没。一樽中夜酒，半破前峰月。烟院松飘萧，风廊竹交戛。时步郭西南，缭径苔圆折。好鸟响丁丁，小溪光汃汃。篱落见娉婷，机丝弄哑轧。烟湿树姿娇，雨余山态活。仲秋往历阳，同上牛矶歇。大江吞天去，一练横坤抹。千帆美满风，晓日殷鲜血。历阳裴太守，襟韵苦超越。鞔鼓画麒麟，看君击狂节。离袖飐应劳，恨粉啼还咽。明年忝谏官，绿树秦川阔。子提健笔来，势若夸父渴。九衢林马挝，千门织车辙。秦台破心胆，黥阵惊毛髪。子既屈一鸣，余固宜三刖。慵忧长者来，病怯长街喝。僧炉风雪夜，相对眠一褐。暖灰重拥瓶，晓粥还分钵。青云马生角，黄州使持节。秦岭望樊川，只得回头别。商山四皓祠，心与樗蒲说。大泽蒹葭风，孤城狐兔窟。且复考诗书，无因见簪笏。古训屹如山，古风冷刮骨。周鼎列瓶罂，荆璧横抛𢫬。力尽不可取，忽忽狂歌发。三年未为苦，两郡非不达。秋浦倚吴江，去檝飞青鹘。溪山好画图，洞壑深闺闼。竹冈森羽林，花坞团宫缬。景物非不佳，独坐如韝绁。丹鹊东飞来，喃喃送君札。呼儿旋供衫，走门空踏袜。手把一枝物，桂花香带雪。喜极至无言，笑余翻不悦。人生直作百岁翁，亦是万古一瞬中。我欲东召龙伯翁，上天揭取北斗柄。蓬莱顶上斡海水，水尽到底看海空。月于何处去，日于何处来？跳丸相趁走不住，尧舜禹汤文武周孔皆为灰。酌此一杯酒，与君狂且歌。离别岂足更关意，衰老相随可奈何。",
        "object_id": "86292a61-8f33-4b35-bbcb-498430f26245"
    },
    {
        "title": "郑瓘协律",
        "author": "杜牧",
        "content": "广文遗韵留樗散，鸡犬图书共一船。自说江湖不归事，阻风中酒过年年。",
        "object_id": "537a4e19-aa23-4606-8bd1-f1a3a383582e"
    },
    {
        "title": "晚泊",
        "author": "杜牧",
        "content": "帆湿去悠悠，停桡宿渡头。乱烟迷野岸，独鸟出中流。[篷]雨延乡梦，江风阻暮秋。傥无身外事，甘老向扁舟。",
        "object_id": "0aa8fae9-ffb6-4bce-82ce-6e07262b64dc"
    },
    {
        "title": "愁",
        "author": "杜牧",
        "content": "聚散竟无形，回肠自结成。古今留不得，离别又潜生。降虏将军思，穷秋远客情。何人更憔悴，落第泣秦京。",
        "object_id": "3fd7fae5-8491-429f-aef4-2ba1b9bcbabf"
    },
    {
        "title": "哭李给事中敏",
        "author": "杜牧",
        "content": "阳陵郭门外，陂陁丈五坟。九泉如结友，兹地好埋君。",
        "object_id": "a18f0079-46d6-4a55-ac4c-420df4b9fc92"
    },
    {
        "title": "郡斋秋夜即事寄斛斯处士许秀才",
        "author": "杜牧",
        "content": "有客谁人肯夜过，独怜风景奈愁何。边鸿怨处迷霜久，庭树空来见月多。故国杳无千里信，彩弦时伴一声歌。驰心只待城乌晓，几对虚檐望白河。",
        "object_id": "29031e87-be6f-46b1-9387-e2a9d9083231"
    },
    {
        "title": "早春寄岳州李使君李善棋爱酒情地闲雅",
        "author": "杜牧",
        "content": "城高倚峭𪩘，地胜足楼台。朔漠暖鸿去，潇湘春水来。萦盈几多思，掩抑若为裁。返照三声角，寒香一树梅。乌林芳草远，赤壁健帆开。往事空遗恨，东流岂不回。分符颍川政，吊屈洛阳才。拂匣调珠柱，磨铅勘玉杯。棋翻小窟势，垆拨冻醪醅。",
        "object_id": "7a9d092c-3ee9-4ca9-83f1-11bc59fb3986"
    },
    {
        "title": "寄题宣州开元寺",
        "author": "杜牧",
        "content": "松寺曾同一鹤栖，夜深台殿月高低。何人为倚东楼柱，正是千山雪涨溪。",
        "object_id": "591996f4-bf22-4cdc-9b10-d0e4d76a08e3"
    },
    {
        "title": "题白云楼",
        "author": "杜牧",
        "content": "西北楼开四望通，残霞成绮月悬弓。江村夜涨浮天水，泽国秋生动地风。高下绿苗千顷尽，新陈红粟万箱空。才微分薄忧何益，却欲回心学塞翁。",
        "object_id": "48b32e82-b781-438a-ae5a-90fcff37ce2b"
    },
    {
        "title": "齐安郡后池绝句",
        "author": "杜牧",
        "content": "菱透浮萍绿锦池，夏莺千啭弄蔷薇。尽日无人看微雨，鸳鸯相对浴红衣。",
        "object_id": "c7025f2b-f037-447d-9cbf-444588fd4934"
    },
    {
        "title": "重送",
        "author": "杜牧",
        "content": "手撚金仆姑，腰悬玉辘轳。爬头峰北正好去，系取可汗钳作奴。六宫虽念相如赋，其那防边重武夫。",
        "object_id": "a337ea22-8120-47eb-a23b-f8e3af843077"
    },
    {
        "title": "送王侍御赴夏口座主幕",
        "author": "杜牧",
        "content": "君为珠履三千客，我是青衿七十徒。礼数全优知隗始，讨论常见念回愚。黄鹤楼前春水阔，一杯还忆故人无。",
        "object_id": "909490a2-5083-4b45-b44c-0df6f7cd7eb3"
    },
    {
        "title": "和野人殷潜之题筹笔驿十四韵",
        "author": "杜牧",
        "content": "三吴裂婺女，九锡狱孤儿。霸主业未半，本朝心是谁。永安宫受诏，筹笔驿沈思。画地乾坤在，濡毫胜负知。艰难同草创，得失计毫厘。寂默经千虑，分明浑一期。川流萦智思，山耸助扶持。慷慨匡时略，从容问罪师。褒中秋鼓角，渭曲晚旌旗。仗义悬无敌，鸣攻故有辞。若非天夺去，岂复虑能支。子夜星才落，鸿毛鼎便移。邮亭世自换，白日事长垂。何处躬耕者，犹题殄瘁诗。",
        "object_id": "c91696b5-4487-4bb7-9a31-2c08bbf65b31"
    },
    {
        "title": "山寺",
        "author": "杜牧",
        "content": "峭壁引行径，截溪开石门。泉飞溅虚槛，云起涨河轩。隔水看来路，疏篱见定猿。未闲难久住，归去复何言。",
        "object_id": "caaca622-c956-41cc-8332-ed41f24818a7"
    },
    {
        "title": "隋苑",
        "author": "杜牧",
        "content": "红霞一抹广陵春，定子当筵睡脸新。却笑吃亏隋炀帝，破家亡国为谁人。",
        "object_id": "ae02ce20-de19-4c23-9c6c-f782859a773b"
    },
    {
        "title": "黄州竹径鬬",
        "author": "杜牧",
        "content": "竹浊蟠小径，屈折鬬蛇来。三年得归去，知遶几千回。",
        "object_id": "33d6f968-bc8f-4eae-9ea8-09a8b7e0d665"
    },
    {
        "title": "早春题真上人院",
        "author": "杜牧",
        "content": "清羸已近百年身，古寺风烟又一春。寰海自成戎马地，唯师曾是太平人。",
        "object_id": "353c08bf-bf93-41e2-8c1e-826514703eab"
    },
    {
        "title": "题齐安城楼",
        "author": "杜牧",
        "content": "呜咽江楼角一声，微阳潋潋落寒汀。不用凭阑苦回首，故乡七十五长亭。",
        "object_id": "51793720-6e73-4dc2-b4ad-e20b4439b612"
    },
    {
        "title": "赠别",
        "author": "杜牧",
        "content": "眼前迎送不曾休，相续轮蹄似水流。门外若无南北路，人间应免别离愁。苏秦六印归何日，潘岳双毛去值秋。莫怪分襟衔泪语，十年耕钓忆沧洲。",
        "object_id": "be357910-9baf-4763-ac3e-3f8a11d074ca"
    },
    {
        "title": "赠张祜",
        "author": "杜牧",
        "content": "诗韵一逢君，平生称所闻。粉毫唯画月，琼尺只裁云。鲸阵人人慑，秋星历历分。数篇留别我，羞杀李将军。",
        "object_id": "9f1ed5a7-7e08-4763-9b30-022940f7873c"
    },
    {
        "title": "题池州弄水亭",
        "author": "杜牧",
        "content": "弄水亭前溪，飐滟翠绡舞。绮席草芊芊，紫岚峰伍伍。螭蟠得形势，翚飞如轩户。一镜奁曲堤，万丸跳猛雨。槛前燕雁栖，枕上巴帆去。丛筠侍修廊，密蕙媚幽圃。杉树碧为幢，花骈红作堵。停樽迟晚月，咽咽上幽渚。客舟耿孤灯，万里人夜语。漫流罥苔槎，饥凫晒雪羽。玄丝落钩饵，冰鳞看吞吐。断霓天帔垂，狂烧汉旗怒。旷朗半秋晓，萧瑟好风露。光洁疑可揽，欲以襟怀贮。幽抱吟九歌，羁情思湘浦。四时皆异状，终日为良遇。小山浸石棱，撑舟入幽处。孤歌倚桂岩，晚酒眠松坞。纡余带竹村，蚕乡足砧杵。塍泉落环珮，畦苗差纂组。风俗知所尚，豪强耻孤侮。邻丧不相舂，公租无诟负。农时贵伏腊，簪瑱事礼赂。乡校富华礼，征行产强弩。不能自勉去，但愧来何暮。故园汉上林，信美非吾土。",
        "object_id": "dbfba3c0-60a7-4b6a-95f0-1cf8ab994ff8"
    },
    {
        "title": "自贻",
        "author": "杜牧",
        "content": "杜陵萧次君，迁少去官频。寂寞怜吾道，依稀似古人。餙心无彩缋，到骨是风尘。自嫌如匹素，刀尺不由身。",
        "object_id": "2c972bc6-cc65-4ead-a899-29a68298bb0f"
    },
    {
        "title": "早行",
        "author": "杜牧",
        "content": "垂鞭信马行，数里未鸡鸣。林下带残梦，叶飞时忽惊。霜凝孤鹤迥，月晓远山横。僮仆休辞险，时平路复平。",
        "object_id": "e8712c56-38dc-490d-81ce-03dbb8fac1a1"
    },
    {
        "title": "对花微疾不饮呈坐中诸公",
        "author": "杜牧",
        "content": "花前虽病亦提壶，数调持觞兴有无。尽日临风羡人醉，雪香空伴白髭须。",
        "object_id": "67d883cb-709d-4742-89fe-d98489e24baf"
    },
    {
        "title": "芭蕉",
        "author": "杜牧",
        "content": "芭蕉为雨移，故向窗前种。怜渠点滴声，留得归乡梦。梦远莫归乡，觉来一翻动。",
        "object_id": "3135c2ee-00f2-4225-9eba-bbf494faad73"
    },
    {
        "title": "题敬爱寺楼",
        "author": "杜牧",
        "content": "暮景千山雪，春寒百尺楼。独登还独下，谁会我悠悠。",
        "object_id": "f4f3ad55-7782-4654-91dd-5246a4a0eed8"
    },
    {
        "title": "重题绝句一首",
        "author": "杜牧",
        "content": "邮亭寄人世，人世寄邮亭。何如自筹度，鸿路有冥冥。",
        "object_id": "d2870b27-aad2-4db9-8dcf-c0cf664032ea"
    },
    {
        "title": "秋日偶题",
        "author": "杜牧",
        "content": "荷花兼柳叶，彼此不胜秋。玉露滴初泣，金风吹更愁。绿眉甘弃坠，红脸恨飘流。叹息是游子，少年还白头。",
        "object_id": "6de81737-7d03-4b65-87cb-fc3a286825b8"
    },
    {
        "title": "秋夜与友人宿",
        "author": "杜牧",
        "content": "楚国同游过十霜，万重心事几堪伤。蒹葭露白莲塘浅，砧杵夜清河汉凉。云外山川归梦远，天涯歧路客愁长。寒城欲晓闻吹笛，犹卧东轩月满床。",
        "object_id": "c11425c0-11e0-41ea-ba1b-7e0b12fd5b23"
    },
    {
        "title": "题宣州开元寺",
        "author": "杜牧",
        "content": "南朝谢眺城，东吴最深处。亡国去如鸿，遗寺藏烟坞。楼飞九十尺，廊环四百柱。高高下下中，风绕松桂树。青苔照朱阁，白鸟两相语。溪声入僧梦，月色晖粉堵。阅景无旦夕，凭阑有今古。留我酒一樽，前山看春雨。",
        "object_id": "03c19b2c-c28a-4b55-a963-bf71b354f7a2"
    },
    {
        "title": "池州李使君没后十一日处州新命始到后见归妓感而成诗",
        "author": "杜牧",
        "content": "缙云新命诏初行，才是孤魂寿器成。黄壤不知新雨露，粉书空换旧铭旌。巨卿哭处云空断，阿骛归来月正明。多少四年遗爱事，乡闾生子李为名。",
        "object_id": "be60d3de-6077-4525-aafc-bcaaee8e7a79"
    },
    {
        "title": "残春独来南亭因寄张祜",
        "author": "杜牧",
        "content": "暖云如粉草如茵，独步长堤不见人。一岭桃花红锦黦，半溪山水碧罗新。高枝百舌犹欺鸟，带叶梨花独送春。仲蔚欲知何处在，苦吟林下拂诗尘。",
        "object_id": "c2b0867f-6c2d-459d-be41-e134ab5980c5"
    },
    {
        "title": "汴人舟行荅张祜",
        "author": "杜牧",
        "content": "千万长河共使船，听君诗句倍怆然。春风野岸名花发，一道帆樯画柳烟。",
        "object_id": "68957cfc-69fd-4e1c-b185-84c78c02d4c3"
    },
    {
        "title": "忆归",
        "author": "杜牧",
        "content": "新城非故里，终日想柴扃。兴罢花还落，愁来酒欲醒。何人初髪白，几处乱山青。远忆湘江上，渔歌对月听。",
        "object_id": "3f5d1c3a-0f7a-4acf-8a5b-0a90f5eda796"
    },
    {
        "title": "自遣",
        "author": "杜牧",
        "content": "四十已云老，况逢忧窘余。且抽持板手，却展小年书。嗜酒狂嫌阮，知非晚笑蘧。闻流宁叹咤，待俗不亲疏。遇事知裁剪，操心识卷舒。还称二千石，于我意何如。",
        "object_id": "d1c9fb4d-2e0c-4fe4-851e-31be5ce89454"
    },
    {
        "title": "送刘秀才归江陵",
        "author": "杜牧",
        "content": "彩服鲜华觐渚宫，鲈鱼新熟别江东。刘郎浦夜侵船月，宋玉亭春弄袖风。落落精神终有立，飘飘才思杳无穷。谁人世上为金口，借取明时一荐雄。",
        "object_id": "ad0752ec-4d39-4e7a-b4a0-5316996c1c81"
    },
    {
        "title": "送陆洿郎中弃官东归",
        "author": "杜牧",
        "content": "少微星动照春云，魏阙衡门路自分。倏去忽来应有意，世间尘土谩疑君。",
        "object_id": "34bb4ecb-16aa-46dd-b6f0-bf461ee71b86"
    },
    {
        "title": "酬王秀才桃花园见寄",
        "author": "杜牧",
        "content": "桃满西园淑景催，几多红艳浅深开。此花不逐溪流出，晋客无因入洞来。",
        "object_id": "53dc5577-4c52-4f22-bf67-05d23d2be2a8"
    },
    {
        "title": "将赴京留赠僧院",
        "author": "杜牧",
        "content": "九衢尘土递追攀，马迹轩车日暮间。玄髪尽惊为客换，白头曾见几人闲。空悲浮世云无定，多感流年水不还。谢却从前受恩地，归来依止叩禅关。",
        "object_id": "168eba54-c8a7-4690-90fd-aeb22b271741"
    },
    {
        "title": "宣州开元寺南楼",
        "author": "杜牧",
        "content": "小楼才受一床横，终日看山酒满倾。可惜和风夜来雨，醉中虚度打窗声。",
        "object_id": "40cc2a73-237a-486c-814d-7ee4b5ebc40f"
    },
    {
        "title": "大雨行",
        "author": "杜牧",
        "content": "东垠黑风驾海水，海底卷上天中央。三吴六月忽凄惨，晚后点滴来苍茫。铮栈雷车轴辙壮，矫躩蛟龙爪尾长。神鞭鬼驭载阴帝，来往喷洒何顚狂。四面崩腾玉京仗，万里横互羽林枪。云缠风束乱敲磕，黄帝未胜蚩尤强。百川气势苦豪俊，坤关密鏁愁开张。太和六年亦如此，我时壮气神洋洋。东楼耸首看不足，恨无羽翼高飞翔。尽召邑中豪健者，阔展朱盘开酒场。奔觥槌鼓助声势，眼底不顾纤腰娘。今年阘茸鬓已白，奇游壮观唯深藏。景物不尽人自老，谁知前事堪悲伤。",
        "object_id": "4c4f47e6-7e0d-4787-ac88-7e6921b33667"
    },
    {
        "title": "题桐叶",
        "author": "杜牧",
        "content": "去年桐落故溪上，把笔偶题归燕诗。江楼今日送归燕，正是去年题叶时。叶落燕归真可惜，东流玄髪且无期。笑筵歌席反惆怅，明月清风怆别离。庄叟彭殇同在梦，陶潜身世两相遗。一丸五色成虚语，石烂松薪更莫疑。哆侈不劳文似锦，进趋何必利如锥。钱神任尔知无敌，酒圣于吾亦庶几。江畔秋光蟾阁镜，槛前山翠茂陵眉。樽香轻泛数枝菊，檐影斜侵半局棋。休指宦游论巧拙，秪将愚直祷神祇。三吴烟水平生念，宁向闲人道所之。",
        "object_id": "e1f2edef-a6a6-40bd-97e1-c5dedb7976b2"
    },
    {
        "title": "见刘秀才与池州妓别",
        "author": "杜牧",
        "content": "远风南浦万重波，未似生离别恨多。楚管能吹柳花怨，吴姬争唱竹枝歌。金钗横处绿云堕，玉箸凝时红粉和。待得枚皋相见日，自应妆镜笑蹉跎。",
        "object_id": "2ba882ca-87ba-4f85-840f-999b3ae3563b"
    },
    {
        "title": "牧陪昭应卢郎中在江西宣州佐今吏部沈公幕罢府周岁公宰昭应牧在淮南縻职叙旧成二十二韵用以投寄",
        "author": "杜牧",
        "content": "燕雁下扬州，凉风柳陌愁。可怜千里梦，还是一年秋。宛水环朱槛，章江敞碧流。谬陪吾益友，祗事我贤侯。印组萦光马，锋铓看解牛。井闾安乐易，冠盖惬依投。政简稀开阁，功成每运筹。送春经野坞，迟日上高楼。玉裂歌声断，霞飘舞带收。泥情斜拂印，别脸小低头。日晚花枝烂，釭凝粉彩稠。未曾孤酩酊，剩肯只淹留。重德俄征宠，诸生苦宦游。分途之绝国，洒泪拜行辀。聚散真漂梗，光阴急转邮。铭心徒历历，屈指尽悠悠。君作烹鲜用，谁膺仄席求。卷怀能愤悱，卒岁且优游。去矣时难遇，沽哉价莫酬。满枝为鼓吹，衷甲避戈矛。隋帝宫荒草，秦王土一丘。相逢好大笑，除此总云浮。",
        "object_id": "6fe3bbaf-2f8b-4bf1-a2d1-79f5a6bef477"
    },
    {
        "title": "偶见",
        "author": "杜牧",
        "content": "朔风高紧掠河楼，白鼻䯄郎白罽裘。有个当垆明似月，马鞭斜揖笑回头。",
        "object_id": "b15e15e7-93ac-4923-bf7b-d5e06a4104a2"
    },
    {
        "title": "见吴秀才与池妓别因成绝句",
        "author": "杜牧",
        "content": "红烛短时羌笛怨，清歌咽处蜀弦高。万里分飞两行泪，满江寒雨正萧骚。",
        "object_id": "b31e0478-a723-4a99-aaa9-4e645bd2604a"
    },
    {
        "title": "寄珉笛与宇文舍人",
        "author": "杜牧",
        "content": "调高银字声还侧，物比柯亭韵校奇。寄与玉人天上去，桓将军见不教吹。",
        "object_id": "c6015cfb-c874-426d-831f-2b43f4c355b5"
    },
    {
        "title": "走笔送杜十三归京",
        "author": "杜牧",
        "content": "烟鸿上汉声声远，逸骥寻云步步高。应笑内兄年六十，郡城闲坐养霜毛。",
        "object_id": "a0aaa787-f317-4f0c-9f55-9b9dc8463f0c"
    },
    {
        "title": "寄湘中友人",
        "author": "杜牧",
        "content": "莫恋醉乡迷酒杯，流年长怕少年催。西陵水阔鱼难到，南国路遥书未回。匹马计程愁日尽，一蝉何事引秋来。相如已定题桥志，江上无由梦钓台。",
        "object_id": "08a96355-143c-40eb-9c8b-abcc42b82721"
    },
    {
        "title": "寄远人",
        "author": "杜牧",
        "content": "终日求人卜，回回道好音。那时离别后，入梦到如今。",
        "object_id": "e4aa94ca-3755-45ec-9498-c06bb0f3a0dc"
    },
    {
        "title": "池州废林泉寺",
        "author": "杜牧",
        "content": "废寺林溪上，颓垣倚乱峰。看栖归树鸟，犹想过山钟。石路寻僧去，此生应不逢。",
        "object_id": "9dc42ceb-2ad5-4fd4-a3ec-fb7066096802"
    },
    {
        "title": "醉倒",
        "author": "杜牧",
        "content": "日晴空乐下仙云，俱在凉亭送使君。莫辞一盏即相请，还是三年更不闻。",
        "object_id": "09f484d9-6b45-4920-9497-7f9c1e94c4f1"
    },
    {
        "title": "寓言",
        "author": "杜牧",
        "content": "暖风迟日柳初含，顾影看身又自惭。何事明朝独惆怅，杏花时节在江南。",
        "object_id": "68167dff-23be-4876-a742-f75d80307d9c"
    },
    {
        "title": "自宣州赴官入京路逢裴坦判官归宣州因题赠",
        "author": "杜牧",
        "content": "敬亭山下百顷竹，中有诗人小谢城。城高跨楼满金碧，下听一溪寒水声。梅花落径香缭绕，雪白玉珰花下行。萦风酒斾挂朱阁，半醉游人闻弄笙。我初到此未三十，头脑钐利筋骨轻。画堂檀板秋拍碎，一引有时联十觥。老闲腰下丈二组，尘土高悬千载名。重游鬓白事皆改，唯见东流春水平。对酒不敢起，逢君还眼明。云罍看人捧，波脸任他横。一醉六十日，古来闻阮生。是非离别际，始见醉中情。今日送君话前事，高歌引剑还一倾。江湖酒伴如相问，终老烟波不计程。",
        "object_id": "80501b83-39ec-4237-b760-69cc32067ba0"
    },
    {
        "title": "寄内兄和州崔员外十二韵",
        "author": "杜牧",
        "content": "历阳崔太守，何日不含情。恩义同锺李，埙篪实弟兄。光尘能混合，擘画最分明。台阁仁贤誉，闺门孝友声。西方像教毁，南海绣衣行。金橐宁回顾，珠簟肯一枨。秪宜裁密诏，何自取专城。进退无非道，徊翔必有名。好风初婉软，离思苦萦盈。金马旧游贵，桐庐春水生。雨侵寒牖梦，梅引冻醪倾。共祝中兴主，高歌唱太平。",
        "object_id": "1a8ecdaf-bc64-4834-b6bd-12e6ac2e0454"
    },
    {
        "title": "沈下贤",
        "author": "杜牧",
        "content": "斯人清唱何人和，草径苔芜不可寻。一夕小敷山下梦，水如环珮月如襟。",
        "object_id": "0e8ea9f7-c97d-40a9-ab5e-8317678d6377"
    },
    {
        "title": "湖南正初招李郢秀才",
        "author": "杜牧",
        "content": "行乐及时时已晚，对酒当歌歌不成。千里暮山重叠翠，一溪寒水浅深情。高人以饮为忙事，浮世除诗尽强名。看着白蘋芽欲吐，雪舟相访胜闲行。",
        "object_id": "2090e1eb-ae03-4fc6-a227-2d96318191d5"
    },
    {
        "title": "送王十至褒中因寄尚书",
        "author": "杜牧",
        "content": "阙下经年别，人间两地情。坛场新汉将，烟月古隋城。雁去梁山远，云高楚岫明。君家荷藕好，缄恨寄遥程。",
        "object_id": "c2a1d27e-cb12-4271-8a72-8b6502fee9d9"
    },
    {
        "title": "别沈处士",
        "author": "杜牧",
        "content": "旧事参差梦，新程逦迤秋。故人如见忆，时到寺东楼。",
        "object_id": "b4a303de-5b86-4c01-8ce8-a1dbf72c1809"
    },
    {
        "title": "江上逢友人",
        "author": "杜牧",
        "content": "故国归人酒一杯，暂亭兰棹共裴回。村连三峡暮云起，潮送九江寒雨来。已作相如投赋计，还凭殷浩寄书回。到时若见东篱菊，为问经霜几度开。",
        "object_id": "377fd2d1-06c2-44c3-bb4c-301674936478"
    },
    {
        "title": "赠宣州元处士",
        "author": "杜牧",
        "content": "陵阳北郭隐，身世两忘者。蓬蒿三亩居，宽于一天下。樽酒对不酌，默与玄相话。人生自不足，爱叹遭逢寡。",
        "object_id": "87007df8-aaeb-4050-aa30-c3ca59e9433c"
    },
    {
        "title": "忆齐安郡",
        "author": "杜牧",
        "content": "平生睡足处，云梦泽南州。一夜风欺竹，连江雨送秋。格卑常汩汩，力学强悠悠。终掉尘中手，潇湘钓漫流。",
        "object_id": "2a9d70a4-570b-4972-b7c1-e4bd395ae81b"
    },
    {
        "title": "酬许十三秀才兼依来韵",
        "author": "杜牧",
        "content": "多为裁诗步竹轩，有时凝思过朝昏。篇成敢道怀金璞，吟苦唯应似岭猿。迷兴每惭花月夕，寄愁长在别离魂。凭君把卷侵寒烛，丽句时传画戟门。",
        "object_id": "a6ea719c-de54-450a-a810-ec7e136445f7"
    },
    {
        "title": "八六子",
        "author": "杜牧",
        "content": "洞房深，画屏灯照，山色凝翠沈沈。听夜雨，冷滴芭蕉，惊断红窗好梦，龙烟细飘绣衾。辞恩久归长信，凤帐萧疏，椒殿闲扃。辇路苔侵，绣帘垂，迟迟漏传丹禁。蕣华偷悴，翠鬟羞整，愁坐望处，金舆渐远。何时彩仗重临，正消魂，梧桐又移翠阴。",
        "object_id": "21360c26-9b3a-490b-a231-8fc91d7ceca7"
    },
    {
        "title": "李和鼎",
        "author": "杜牧",
        "content": "𫛳鸟飞来庚子直，谪去日蚀辛卯年。由来枉死贤才事，消长相持势自然。",
        "object_id": "f7f84fa9-a466-46f4-9934-ec9faff3ce19"
    },
    {
        "title": "后池泛舟送王十",
        "author": "杜牧",
        "content": "相送西郊暮景和，青苍竹外遶寒波。为君蘸甲十分饮，应见离心一倍多。",
        "object_id": "76fd16e7-c7d2-4fc6-8c62-6e8b218b800c"
    },
    {
        "title": "梦中语",
        "author": "杜牧",
        "content": "辞春不及秋，昆脚与皆头。",
        "object_id": "cf6dd7ae-a2bc-4f6d-80cc-565192ae63d6"
    },
    {
        "title": "赠朱道灵",
        "author": "杜牧",
        "content": "刘根丹篆三千字，郭璞青囊两卷书。牛渚矶南谢山北，白云深处有岩居。",
        "object_id": "23a44d51-2452-4472-924f-20bd7f7b910e"
    },
    {
        "title": "猿",
        "author": "杜牧",
        "content": "月白烟青水暗流，孤猿衔恨叫中秋。三声欲断疑肠断，饶是少年今白头。",
        "object_id": "52a599ad-0b63-410e-b38f-2109e636673f"
    },
    {
        "title": "金谷怀古",
        "author": "杜牧",
        "content": "凄凉遗迹洛川东，浮世荣枯万古同。桃李香消金谷在，绮罗魂断玉楼空。往年人事伤心外，今日风光属梦中。徒想夜泉流客恨，夜泉流恨恨无穷。",
        "object_id": "b014850a-7c92-4dc5-be88-3486cb0bea18"
    },
    {
        "title": "遣兴",
        "author": "杜牧",
        "content": "镜弄白髭须，如何作老夫。浮生长勿勿，儿小且呜呜。忍过事堪喜，泰来忧胜无。治平心径熟，不遣有穷途。",
        "object_id": "2eadd251-6ddc-4e50-ba28-602207029aaa"
    },
    {
        "title": "留赠",
        "author": "杜牧",
        "content": "舞靴应任闲人看，笑脸还须待我开。不用镜前空有泪，蔷薇花谢即归来。",
        "object_id": "bacd210b-0cda-4410-abe0-ab047244236f"
    },
    {
        "title": "后池泛舟送王十秀才",
        "author": "杜牧",
        "content": "城日晚悠悠，弦歌在碧流。夕风飘度曲，烟屿隐行舟。问拍拟新令，怜香占彩球。当筵虽一醉，宁复缓离愁。",
        "object_id": "9c486955-3227-4d91-a098-df46818ca5c8"
    },
    {
        "title": "村行",
        "author": "杜牧",
        "content": "春半南阳西，柔桑过村坞。袅袅垂柳风，点点回塘雨。蓑唱牧牛儿，篱窥蒨裙女。半湿解征衫，主人馈鸡黍。",
        "object_id": "cd34c792-ce55-4e8c-9625-88802d985c38"
    },
    {
        "title": "池州清溪",
        "author": "杜牧",
        "content": "弄溪终日到黄昏，照数秋来白发根。何物赖君千遍洗，笔头尘土渐无痕。",
        "object_id": "022a3d00-b611-43eb-a8de-0708716ce025"
    },
    {
        "title": "怀归",
        "author": "杜牧",
        "content": "尘埃终日满窗前，水态云容思浩然。争得便归湘浦去，却持竿上钓鱼船。",
        "object_id": "dc074254-7e82-4c23-b798-3609e747bec4"
    },
    {
        "title": "赠沈学士张歌人",
        "author": "杜牧",
        "content": "拖袖事当年，郎教唱客前。断时轻裂玉，收处远缲烟。孤直縆云定，光明滴水圆。泥情迟急管，流恨咽长弦。吴苑春风起，河桥酒斾悬。凭君更一醉，家在杜陵边。",
        "object_id": "78e09255-add5-4659-9448-f085f3e72e22"
    },
    {
        "title": "重送王十",
        "author": "杜牧",
        "content": "执袂还应立马看，向来离思始知难。雁飞不见行尘灭，景下山遥极目寒。",
        "object_id": "33602a34-aa2e-4929-8a79-11e06a21da22"
    },
    {
        "title": "屏风绝句",
        "author": "杜牧",
        "content": "屏风周昉画纤腰，岁久丹青色半销。斜倚玉窗鸾髪女，拂尘犹自妒娇娆。",
        "object_id": "8092ed18-a644-4244-b6c0-7fe47070d8eb"
    },
    {
        "title": "寄卢先辈",
        "author": "杜牧",
        "content": "一从分首剑江滨，南国相思寄梦频。书去又逢商岭雪，信回应过洞庭春。关河日日悲长路，霄汉年年望后尘。愿指丹梯曾到处，莫教犹作独迷人。",
        "object_id": "4e52d648-f27f-4c64-a47a-b06696d5e37f"
    },
    {
        "title": "早秋",
        "author": "杜牧",
        "content": "疏雨洗空旷，秋标惊意新。大热去酷吏，清风来故人。尊酒酌未酌，晚花嚬不嚬。铢秤与缕雪，谁觉老陈陈。",
        "object_id": "922beb25-8b04-4750-b645-8374d4f8fd03"
    },
    {
        "title": "奉和仆射相公春泽稍愆圣君轸虑嘉雪忽降品汇昭苏即事书成四韵",
        "author": "杜牧",
        "content": "飘来鸡树凤池边，渐压琼枝冻碧涟。银阙双高银汉里，玉山横列玉墀前。昭阳殿下风回急，承露盘中月彩圆。上相抽毫歌帝德，一篇风雅美丰年。",
        "object_id": "c024c8e8-e428-4e6d-9745-3c2f3d18a0dd"
    },
    {
        "title": "边上晚秋",
        "author": "杜牧",
        "content": "黑山南面更无州，马放平沙夜不收。风送孤城临晚角，一声声入客心愁。",
        "object_id": "a20b27d3-d785-4d73-8dd9-12b65ffd2e00"
    },
    {
        "title": "史将军二首 一",
        "author": "杜牧",
        "content": "长鉟周都尉，闲如秋岭云。取蝥弧登垒，以骈邻翼军。百战百胜价，河南河北闻。今遇太平日，老去谁怜君。",
        "object_id": "62c91e86-2423-4741-84ab-d392d7df173d"
    },
    {
        "title": "忆游朱坡四韵",
        "author": "杜牧",
        "content": "秋草樊川路，斜阳覆盎门。猎逢韩嫣骑，树识馆陶园。带雨经荷沼，盘烟下竹村。如今归不得，自戴望天盆。",
        "object_id": "0eb9c7e7-b800-4ec0-88a6-ed07d05ac67f"
    },
    {
        "title": "游池州林泉寺金碧洞",
        "author": "杜牧",
        "content": "袖拂霜林下石棱，潺湲声断满溪冰。携茶腊月游金碧，合有文章病茂陵。",
        "object_id": "b86db95b-15ac-4d37-a2ec-682f9ea6fd06"
    },
    {
        "title": "秋思",
        "author": "杜牧",
        "content": "热去解钳釱，飘萧秋半时。微雨池塘见，好风襟袖知。髪短梳未足，枕凉闲且欹。平生分过此，何事不参差。",
        "object_id": "e74b915f-c7f9-4dda-a24d-937c88208020"
    },
    {
        "title": "寄李播评事",
        "author": "杜牧",
        "content": "子列光殊价，明时忍自高。宁无好舟檝，不泛恶风涛。大翼终难戢，奇锋且自韬。春来烟渚上，几净雪霜毫。",
        "object_id": "38191316-4846-4ca6-8ae5-dd6f045c10a1"
    },
    {
        "title": "书情",
        "author": "杜牧",
        "content": "谁家洛浦神，十四五来人。媚髪轻垂额，香衫软著身。摘莲红袖湿，窥渌翠蛾频。飞鹊徒来往，平阳公主亲。",
        "object_id": "41e6abd8-7f86-47c8-8864-80194d5f471e"
    },
    {
        "title": "哭韩绰",
        "author": "杜牧",
        "content": "平明送葬上都门，绋翣交横逐去魂。归来冷笑悲身事，唤妇呼儿索酒盆。",
        "object_id": "d759ee6d-b24e-4fc3-8675-7c33e25f5ced"
    },
    {
        "title": "洛阳秋夕",
        "author": "杜牧",
        "content": "泠泠寒水带霜风，更在天桥夜景中。清禁漏闲烟树寂，月轮移在上阳宫。",
        "object_id": "dfad7953-8549-4d8d-a571-1e1aa1feda0f"
    },
    {
        "title": "南楼夜",
        "author": "杜牧",
        "content": "玉管金樽夜不休，如悲昼短惜年流。歌声袅袅澈清夜，月色娟娟当翠楼。枕上暗惊垂钓梦，灯前偏起别家愁。思量今日英雄事，身到簪裾已白头。",
        "object_id": "7fb76d3a-fa0f-4c28-afc4-73d7f1e1bdca"
    },
    {
        "title": "伤友人悼吹箫妓",
        "author": "杜牧",
        "content": "玉箫声断没流年，满目春愁陇树烟。艳质已随云雨散，凤楼空锁月明天。",
        "object_id": "4e28d87d-576b-4af0-8a43-63d28c15f811"
    },
    {
        "title": "兵部尚书席上作",
        "author": "杜牧",
        "content": "华堂今日绮筵开，谁唤分司御史来。偶发狂言惊满坐，三重粉面一时回。",
        "object_id": "8b9be387-45c4-434b-b095-169df99f2a87"
    },
    {
        "title": "即事",
        "author": "杜牧",
        "content": "因思上党三年战，闲咏周公七月诗。竹帛未闻书死节，丹青空见画灵旗。萧条井邑如鱼尾，早晚干戈识虎皮。莫笑一麾东下计，满江秋浪碧参差。",
        "object_id": "57fcc29a-3136-4a89-b306-54bf8e30438c"
    },
    {
        "title": "史将军二首 二",
        "author": "杜牧",
        "content": "壮气盖燕赵，耽耽魁杰人。弯弧五百步，长戟八十斤。河湟非内地，安史有遗尘。何日武台坐，兵符授虎臣。",
        "object_id": "f1a5a818-4f0b-4a55-a237-cc85e3767b7b"
    },
    {
        "title": "新定途中",
        "author": "杜牧",
        "content": "无端偶效张文纪，下杜乡园别五秋。重过江南更千里，万山深处一孤舟。",
        "object_id": "4e6221b3-e5bf-40ac-855b-d9625beb5364"
    },
    {
        "title": "途中一绝",
        "author": "杜牧",
        "content": "镜中丝髪悲来惯，衣上尘痕拂渐难。惆怅江湖钓竿手，却遮西日向长安。",
        "object_id": "dd17e0fb-67dd-48d6-83b0-56acff5988c8"
    },
    {
        "title": "赠猎骑",
        "author": "杜牧",
        "content": "已落双雕血尚新，鸣鞭走马又翻身。凭君莫射南来雁，恐有家书寄远人。",
        "object_id": "4ffa9bea-4f65-4901-b0a4-601d88e106b9"
    },
    {
        "title": "行经庐山东林寺",
        "author": "杜牧",
        "content": "离魂断续楚江壖，叶坠初红十月天。紫陌事多难暂息，青山长在好闲眠。方趋上国期干禄，未得空堂学坐禅。他岁若教如范蠡，也应须入五湖烟。",
        "object_id": "c69eec8e-2a84-4950-9a73-dcd540447c55"
    },
    {
        "title": "朱坡绝句三首 一",
        "author": "杜牧",
        "content": "故国池塘倚御渠，江城三诏换鱼书。贾生辞赋恨流落，秪向长沙住岁余。",
        "object_id": "d83a9e7c-3c75-4cf0-9eab-0ca0085405f7"
    },
    {
        "title": "送牛相出镇襄州",
        "author": "杜牧",
        "content": "盛时常注意，南雍暂分茅。紫殿辞明主，岩廊别旧交。危幢侵碧雾，寒斾猎红旓。德业悬秦镜，威声隐楚郊。拜尘先洒泪，成厦昔容巢。遥仰沈碑会，鸳鸯玉佩敲。",
        "object_id": "9c055fb2-6053-4b98-81b3-2d67d66a622e"
    },
    {
        "title": "杂曲歌辞 少年行二首 一",
        "author": "杜牧",
        "content": "官为骏马监，职帅羽林儿。两绶藏不见，落花何处期？猎敲白玉镫，怒袖紫金锤。田窦长留醉，苏辛曲护岐。豪持出塞节，笑别远山眉。捷报云台贺，公卿拜寿卮。",
        "object_id": "195ac36f-552e-4cc2-9e99-6d8c0cc93b72"
    },
    {
        "title": "赠李秀才",
        "author": "杜牧",
        "content": "骨清年少眼如冰，凤羽参差五色层。天上麒麟时一下，人间不独有徐陵。",
        "object_id": "6b237f5d-d5e7-4298-8ba1-56a2df082f8d"
    },
    {
        "title": "华清宫三十韵",
        "author": "杜牧",
        "content": "绣岭明珠殿，层峦下缭墙。仰窥丹槛影，犹想赭袍光。昔帝登封后，中原自古强。一千年际会，三万里农桑。几席延尧舜，轩墀接禹汤。雷霆驰号令，星斗焕文章。钓筑乘时用，芝兰在处芳。北扉闲木索，南面富循良。至道思玄圃，平居厌未央。钩陈裹岩谷，文陛压青苍。歌吹千秋节，楼台八月凉。神仙高缥缈，环珮碎丁当。泉暖涵窗镜，云娇惹粉囊。嫩岚滋翠葆，清渭照红妆。帖泰生灵寿，懽娱岁序长。月闻仙曲调，霓作舞衣裳。雨露偏金穴，乾坤入醉乡。玩兵师汉武，回手倒干将。黥鬣掀东海，胡牙揭上阳。喧呼马嵬血，零落羽林枪。倾国留无路，还魂怨有香。蜀峰横惨淡，秦树远微茫。鼎重山难转，天扶业更昌。望贤余故老，花萼旧池塘。往事人谁问，幽襟泪独伤。碧檐斜送日，殷叶半凋霜。迸水倾瑶砌，疏风罅玉房。尘埃羯鼓索，片段荔枝筐。鸟啄摧寒木，蜗涎蠹画梁。孤烟知客恨，遥起泰陵傍。",
        "object_id": "0532d507-dd36-4bb4-868a-fe771d68c11e"
    },
    {
        "title": "杂曲歌辞 少年行二首 二",
        "author": "杜牧",
        "content": "连环羁玉声光碎，绿锦蔽泥虬卷高。春风细雨走马去，珠落璀璀白𦋺袍。",
        "object_id": "de67de33-4490-4be1-accf-46965ae26d38"
    },
    {
        "title": "春尽途中",
        "author": "杜牧",
        "content": "田园不事来游宦，故国谁教尔别离。独倚关亭还把酒，一年春尽送春诗。",
        "object_id": "8d2ede80-37d9-4a34-be93-9fce568c910c"
    },
    {
        "title": "怀吴中冯秀才",
        "author": "杜牧",
        "content": "长洲苑外草萧萧，却筭游程岁月遥。唯有别时今不忘，暮烟秋雨过枫桥。",
        "object_id": "9f2eb708-7679-453d-91d0-55c84debc2ad"
    },
    {
        "title": "访许颜",
        "author": "杜牧",
        "content": "门近寒溪窗近山，枕山流水日潺潺。长嫌世上浮云客，老向尘中不解颜。",
        "object_id": "308eb1a8-b305-4809-ae8b-4a13cb09bff8"
    },
    {
        "title": "骕骦坂",
        "author": "杜牧",
        "content": "荆州一万里，不如蒯易度。仰首望飞鸣，伊人何异趣。",
        "object_id": "91cb2639-7f72-4881-98fc-ab984c5e1dec"
    },
    {
        "title": "朱坡绝句三首 二",
        "author": "杜牧",
        "content": "烟深苔巷唱樵儿，花落寒轻倦客归。藤岸竹洲相掩映，满池春雨䴙鹈飞。",
        "object_id": "8b35b626-7398-4f93-9dea-6497b9557bbe"
    },
    {
        "title": "题新定八松院小石",
        "author": "杜牧",
        "content": "雨滴珠玑碎，苔生紫翠重。故关何日到，且看小三峰。",
        "object_id": "6c40fa2c-8faf-421d-be74-8b9da907fc55"
    },
    {
        "title": "途中逢故人话西山读书早曾游览",
        "author": "杜牧",
        "content": "西岩曾到读书堂，穿竹行莎十里强。湖上梦余波滟滟，岭头愁断路茫茫。经过事寄烟霞远，名利尘随日月长。莫道少年头不白，君看潘岳几茎霜。",
        "object_id": "db6298f9-cb5c-4b4c-9707-4959c9a8e114"
    },
    {
        "title": "送薛邽二首 一",
        "author": "杜牧",
        "content": "可怜走马骑驴汉，岂有风光肯占伊。只有三张最惆怅，下山回马尚迟迟。",
        "object_id": "b42edbc6-fb78-402d-93eb-b8ecaa8f2e97"
    },
    {
        "title": "长安杂题长句六首 一",
        "author": "杜牧",
        "content": "觚棱金碧照山高，万国珪璋捧赭袍。舐笔和铅欺贾马，赞功论道鄙萧曹。东南楼日珠帘卷，西北天宛玉厄豪。四海一家无一事，将军携镜泣霜毛。",
        "object_id": "7d9eee90-19c6-46c5-95bc-3e34c86359aa"
    },
    {
        "title": "寄李起居四韵",
        "author": "杜牧",
        "content": "楚女梅簪白雪姿，前溪碧水冻醪时。云罍心凸知难捧，凤管簧寒不受吹。南国剑眸能盼眄，侍臣香袖爱僛垂。自怜穷律穷途客，正怯孤灯一局碁。",
        "object_id": "3afc8229-82f7-4ff9-a0de-5ddeb0f88631"
    },
    {
        "title": "题村舍",
        "author": "杜牧",
        "content": "三树稚桑春未到，扶床乳女午啼饥。潜销暗铄归何处，万指侯家自不知。",
        "object_id": "c4acd9b4-09e3-4810-a9fd-9150c7dac5b7"
    },
    {
        "title": "春日古道傍作",
        "author": "杜牧",
        "content": "万古荣华旦暮齐，楼台春尽草萋萋。君看陌上何人墓，旋化红尘送马蹄。",
        "object_id": "52fdb35a-5a08-41ba-b6be-996087bf2843"
    },
    {
        "title": "冬日五湖馆水亭怀别",
        "author": "杜牧",
        "content": "芦荻花多触处飞，独凭虚槛雨微微。寒林叶落鸟巢出，古渡风高渔艇稀。云抱四山终日在，草荒三径几时归。江城向晚西流急，无限乡心闻𢭏衣。",
        "object_id": "8310ffab-fa9e-473b-b587-7f192954d94d"
    },
    {
        "title": "寄东塔僧",
        "author": "杜牧",
        "content": "初月微明漏白烟，碧松梢外挂青天。西风静起传深夜，应送愁吟入夜禅。",
        "object_id": "a9a4d2fe-dd84-472e-8b48-222754dcd330"
    },
    {
        "title": "朱坡绝句三首 三",
        "author": "杜牧",
        "content": "乳肥春洞生鹅管，沼避回岩势犬牙。自笑卷怀头角缩，归盘烟磴恰如蜗。",
        "object_id": "cbb59b8b-ba8d-446e-a32a-3a5aba73215e"
    },
    {
        "title": "往年随故府吴兴公夜泊芜湖口今赴官西去再宿芜湖感旧伤怀因成十六韵",
        "author": "杜牧",
        "content": "南指陵阳路，东流似昔年。重恩山未答，双鬓雪飘然。数仞惭投迹，群公愧拍肩。驽骀蒙锦绣，尘土浴潺湲。郭隗黄金峻，虞卿白璧鲜。貔貅环玉帐，鹦鹉破蛮笺。极浦沈碑会，秋花落帽筵。旌旗明迥野，冠珮照神仙。筹画言何补，优容道实全。讴谣人扑地，鸡犬树连天。紫凤超如电，青襟散似烟。苍生未经济，坟草已芊绵。往事惟沙月，孤灯但客船。岘山云影畔，棠叶水声前。故国还归去，浮生亦可怜。高歌一曲泪，明日夕阳边。",
        "object_id": "bfbe8c22-538d-45df-8fc6-07d527e6bc8b"
    },
    {
        "title": "送薛邽二首 二",
        "author": "杜牧",
        "content": "小捷风流已俊才，便将红粉作金台。明年未去池阳郡，更乞春时却重来。",
        "object_id": "4bd29207-6187-45f2-a2ad-f79c03d0f46c"
    },
    {
        "title": "将赴京题陵阳王氏水居",
        "author": "杜牧",
        "content": "帘卷平芜接远天，暂宽行役到樽前。是非境里有闲日，荣辱尘中无了年。山簇暮云千野雨，江分秋水九条烟。马蹄不道贪西去，争向一声高树蝉。",
        "object_id": "1200f8ba-fd2b-4480-b584-99457cf3f081"
    },
    {
        "title": "青冢",
        "author": "杜牧",
        "content": "青冢前头陇水流，燕支山上暮云秋。蛾眉一坠穷泉路，夜夜孤魂月下愁。",
        "object_id": "304aa711-54e3-4550-b2ab-ec17b1e24a76"
    },
    {
        "title": "不寝",
        "author": "杜牧",
        "content": "到晓不成梦，思量堪白头。多无百年命，长有万般愁。世路应难尽，营生卒未休。莫言名与利，名利是身雠。",
        "object_id": "79cbc5bd-e582-45c9-81dc-41faae227083"
    },
    {
        "title": "题池州贵池亭",
        "author": "杜牧",
        "content": "势比凌歊宋武台，分明百里远帆开。蜀江雪浪西江满，强半春寒去却来。",
        "object_id": "0a9216fd-4030-4bef-8072-e593ff72a1b5"
    },
    {
        "title": "长安杂题长句六首 二",
        "author": "杜牧",
        "content": "晴云似絮惹低空，紫陌微微弄袖风。韩嫣金丸莎覆绿，许公鞯汗杏粘红。烟生窈窕深东第，轮撼流苏下北宫。自笑苦无楼护智，可怜铅椠竟何功。",
        "object_id": "a62027b9-ac14-4a96-a5b6-1471d107f42d"
    },
    {
        "title": "怀锺陵旧游四首 一",
        "author": "杜牧",
        "content": "一谒征南最少年，虞卿双璧截肪鲜。歌谣千里春长暖，丝管高台月正圆。玉帐军筹罗俊彦，绛帷环珮立神仙。陆公余德机云在，如我酬恩合执鞭。",
        "object_id": "1bd8c40c-eac0-46ac-969e-a9dcd3382323"
    },
    {
        "title": "代人寄远六言二首 一",
        "author": "杜牧",
        "content": "河桥酒斾风软，候馆梅花雪娇。宛陵楼上瞪目，我郎何处情饶。",
        "object_id": "07c56081-1024-424f-965b-c3d127864bc4"
    },
    {
        "title": "秋夕",
        "author": "杜牧",
        "content": "红烛秋光冷画屏，轻罗小扇扑流萤。天阶夜色凉如水，坐看牵牛织女星。",
        "object_id": "d12edd29-d467-4b19-b3f5-533fa5c8d56a"
    },
    {
        "title": "送别",
        "author": "杜牧",
        "content": "溪边杨柳色参差，攀折年年赠别离。一片风帆望已极，三湘烟水返何时？多缘去棹将愁远，犹倚危亭欲下迟。莫𣨼酒杯闲过日，碧云深处是佳期。",
        "object_id": "2709de0e-6b44-4c05-b5c9-82915bc83ab8"
    },
    {
        "title": "出宫人二首 一",
        "author": "杜牧",
        "content": "闲吹玉殿昭华管，醉折梨园缥蒂花。十年一梦归人世，绛缕犹封系臂纱。",
        "object_id": "0dcd49c4-9c54-4213-a053-0735ff32a300"
    },
    {
        "title": "见穆三十宅中庭海榴花谢",
        "author": "杜牧",
        "content": "矜红掩素似多才，不待樱桃不逐梅。春到未曾逢宴赏，雨余争解免低徊。巧穷南国千般艳，趁得春风二月开。堪恨王孙浪游去，落英狼籍始归来。",
        "object_id": "935bd7bc-a138-4dfb-8b26-f0fb92d6c05d"
    },
    {
        "title": "兰溪",
        "author": "杜牧",
        "content": "兰溪春尽碧泱泱，映水兰花雨发香。楚国大夫憔悴日，应寻此路去潇湘。",
        "object_id": "4cf8ea1f-34fd-4ef0-abf2-00d8bf91091c"
    },
    {
        "title": "代人寄远六言二首 二",
        "author": "杜牧",
        "content": "绣领任垂蓬髻，丁香闲结春梢。賸肯新年归否，江南绿草迢迢。",
        "object_id": "49d60d9c-f57f-4e60-87d4-3b45e0ccd2bb"
    },
    {
        "title": "长安杂题长句六首 三",
        "author": "杜牧",
        "content": "雨晴九陌铺江练，岚嫩千峰叠海涛。南苑草芳眠锦雉，夹城云暖下霓旄。少年羁络青纹玉，游女花簪紫蒂桃。江碧柳深人尽醉，一瓢颜巷日空高。",
        "object_id": "435da91f-fece-442b-8567-107ba31ebaa0"
    },
    {
        "title": "大梦上人自庐峰回",
        "author": "杜牧",
        "content": "行脚寻常到寺稀，一枝藜杖一禅衣。开门满院空秋色，新向庐峰过夏归。",
        "object_id": "bb217f10-edb0-45b7-8e49-47585cc6c8b9"
    },
    {
        "title": "泊松江",
        "author": "杜牧",
        "content": "清露白云明月天，与君齐櫂木兰船。南湖风雨一相失，夜泊横塘心渺然。",
        "object_id": "8c798165-fe62-41c4-aaff-9d53cca79408"
    },
    {
        "title": "瑶瑟",
        "author": "杜牧",
        "content": "玉仙瑶瑟夜珊珊，月过楼西桂烛残。风景人间不如此，动摇湘水彻明寒。",
        "object_id": "a8be77ff-dde3-4aa7-808f-66ff1bfbd378"
    },
    {
        "title": "出宫人二首 二",
        "author": "杜牧",
        "content": "平阳拊背穿驰道，铜雀分香下璧门。几向缀珠深殿里，妒抛羞态卧黄昏。",
        "object_id": "fe0bd7d8-e052-444f-bc78-e450c1218ea5"
    },
    {
        "title": "怀锺陵旧游四首 二",
        "author": "杜牧",
        "content": "滕阁中春绮席开，柘枝蛮鼓殷晴雷。垂楼万幕青云合，破浪千帆阵马来。未掘双龙牛斗气，高悬一榻栋梁材。连巴控越知何事，珠翠沈檀处处堆。",
        "object_id": "86500cf0-f0a0-4a79-893e-6bedd71460ee"
    },
    {
        "title": "睦州四韵",
        "author": "杜牧",
        "content": "州在钓台边，溪山实可怜。有家皆掩映，无处不潺湲。好树鸣幽鸟，晴楼入野烟。残春杜陵客，中酒落花前。",
        "object_id": "e005cd58-79a0-440d-8626-727ce5328c29"
    },
    {
        "title": "洛中二首 一",
        "author": "杜牧",
        "content": "柳动晴风拂路尘，年年宫阙锁浓春。一从翠辇无巡幸，老却蛾眉几许人。",
        "object_id": "0b459de7-7741-4711-9302-d65394318cc5"
    },
    {
        "title": "长安杂题长句六首 四",
        "author": "杜牧",
        "content": "束带谬趋文石陛，有章曾拜皂囊封。期严无奈睡留癖，势窘犹为酒泥慵。偷钓侯家池上雨，醉吟隋寺日沈钟。九原可作吾谁与，师友琅琊邴曼容。",
        "object_id": "afc6681b-6e31-4b0f-988e-f2566d2808a5"
    },
    {
        "title": "闺情",
        "author": "杜牧",
        "content": "娟娟却月眉，新鬓学鸦飞。暗砌匀檀粉，晴窗画夹衣。袖红垂寂寞，眉黛敛衣稀。还向长陵去，今宵归不归。",
        "object_id": "36f57a15-2a27-4532-975c-161b1d7a1e58"
    },
    {
        "title": "留诲曹师等诗",
        "author": "杜牧",
        "content": "万物有丑好，各一姿状分。唯人即不尔，学与不学论。学非探其花，要自拨其根。孝友与诚实，而不忘尔言。根本既深实，柯叶自滋繁。念尔无忽此，期以庆吾门。",
        "object_id": "744e9a24-dd66-49db-98ca-e4bc6fc9000e"
    },
    {
        "title": "题水西寺",
        "author": "杜牧",
        "content": "三日去还住，一生焉再游。含情碧溪水，重上粲公楼。",
        "object_id": "28f10c86-ee73-4720-8e9c-0b39561a8578"
    },
    {
        "title": "新柳",
        "author": "杜牧",
        "content": "无力摇风晓色新，细腰争妒看来频。绿阴未覆长堤水，金穗先迎上苑春。几处伤心怀远路，一枝和雨送行尘。东门门外多离别，愁杀朝朝暮暮人。",
        "object_id": "6699173b-2c98-4aa7-96fd-5ce5f8e5e51d"
    },
    {
        "title": "长安秋望",
        "author": "杜牧",
        "content": "楼倚霜树外，镜天无一毫。南山与秋色，气势两相高。",
        "object_id": "95c94d96-7449-4eca-a38d-fcd0a435b729"
    },
    {
        "title": "怀锺陵旧游四首 三",
        "author": "杜牧",
        "content": "十顷平湖堤柳合，岸秋兰芷绿纤纤。一声明月采莲女，四面朱楼卷画帘。白鹭烟纷光的的，微涟风定翠{氵忄占}{氵忄占}。斜辉更落西山影，千步虹桥气象兼。",
        "object_id": "a36dd569-3de9-454d-8ea2-40cda1c009d4"
    },
    {
        "title": "送故人归山",
        "author": "杜牧",
        "content": "三清洞里无端别，又拂尘衣欲卧云。看着挂冠迷处所，北山萝月在移文。",
        "object_id": "1e926c44-9848-4678-ac14-0ea84a50559f"
    },
    {
        "title": "洛中二首 二",
        "author": "杜牧",
        "content": "风吹柳带摇晴绿，蝶遶花枝恋暖香。多把芳菲泛春酒，直教愁色对愁肠。",
        "object_id": "2a39a296-cc21-44b4-84c9-a660196a4e61"
    },
    {
        "title": "洛阳",
        "author": "杜牧",
        "content": "文争武战就神功，时似开元天宝中。已建玄戈收相土，应回翠帽过离宫。侯门草满宜寒兔，洛浦沙深下塞鸿。疑有女娥西望处，上阳烟树正秋风。",
        "object_id": "cde1f648-3c9a-4cf0-bfed-a6d332e68971"
    },
    {
        "title": "赠别宣州崔群相公",
        "author": "杜牧",
        "content": "衰散相逢洛水边，却思同在紫薇天。尽将舟楫板桥去，早晚归来更济川。",
        "object_id": "487f4f4a-f3ef-46fb-98cf-4454f7135e85"
    },
    {
        "title": "旧游",
        "author": "杜牧",
        "content": "闲吟芍药诗，惆望久嚬眉。盼眄回眸远，纤衫整髻迟。重寻春昼梦，笑把浅花枝。小市长陵住，非郎谁得知。",
        "object_id": "8060dc9f-b2c9-4ccd-9279-0d53bca98c64"
    },
    {
        "title": "秋晚早发新定",
        "author": "杜牧",
        "content": "解印书千轴，重阳酒百缸。凉风满红树，晓月下秋江。岩壑会归去，尘埃终不降。悬缨未敢濯，严濑碧淙淙。",
        "object_id": "2703ed11-ada5-4fa4-9904-22dd1b1821a2"
    },
    {
        "title": "长安杂题长句六首 五",
        "author": "杜牧",
        "content": "洪河清渭天池濬，太白终南地轴横。祥云辉映汉宫紫，春光绣画秦川明。草妒佳人钿朵色，风回公子玉衔声。六飞南幸芙蓉苑，十里飘香入夹城。",
        "object_id": "48b8d48b-5e63-4cf2-be67-9f110823d690"
    },
    {
        "title": "旅怀作",
        "author": "杜牧",
        "content": "促促因吟昼短诗，朝惊秾色暮空枝。无情春色不长久，有限年光多盛衰。往事只应随梦里，劳生何处是闲时？眼前扰扰日一日，暗送白头人不知。",
        "object_id": "a66dc561-76e6-46d5-855f-8cc039e1f612"
    },
    {
        "title": "怀锺陵旧游四首 四",
        "author": "杜牧",
        "content": "控压平江十万家，秋来江静镜新磨。城头晚鼓雷霆后，桥上游人笑语多。日落汀痕千里色，月当楼午一声歌。昔年行乐秾桃畔，醉与龙沙拣蜀罗。",
        "object_id": "f57d3221-b9aa-49e5-9c50-21cc46215c8c"
    },
    {
        "title": "闻角",
        "author": "杜牧",
        "content": "晓楼烟槛出云霄，景下林塘已寂寥。城角为秋悲更远，护霜云破海天遥。",
        "object_id": "2c4e9bb7-d960-4805-a2a5-a743c48bd9f5"
    },
    {
        "title": "寄远",
        "author": "杜牧",
        "content": "只影随惊雁，单栖鏁画笼。向春罗袖薄，谁念舞台风。",
        "object_id": "130fca6a-c2b7-4b57-beee-768e935a0338"
    },
    {
        "title": "边上闻笳三首 一",
        "author": "杜牧",
        "content": "何处吹笳薄暮天，塞垣高鸟没狼烟。游人一听头堪白，苏武争禁十九年。",
        "object_id": "1f464abe-9a19-49a5-b026-450807a7661f"
    },
    {
        "title": "闻开江相国宋下世二首 一",
        "author": "杜牧",
        "content": "权门阴进夺移才，驿骑如星堕峡来。晁氏有恩忠作祸，贾生无罪直为灾。贞魂误向崇山没，冤气疑从湘水回。毕竟成功何处是，五湖云月一帆开。",
        "object_id": "b4155273-6b2c-477f-9ddc-08722def1c6a"
    },
    {
        "title": "琴曲歌辞 别鹤",
        "author": "杜牧",
        "content": "分飞共所从，六翮势摧风。声断碧云外，影孤明月中。青田归路远，月桂旧巢空。矫翼知何处，天涯不可穷。",
        "object_id": "4c91b589-bd48-42db-8034-5b8c236dd885"
    },
    {
        "title": "寄唐州李玭尚书",
        "author": "杜牧",
        "content": "累代功勋照世光，奚胡闻道死心降。书功笔秃三千管，领节门排十六双。先揖耿弇声寂寂，今看黄霸事𪭢𪭢。时人欲识胸襟否，彭蠡秋连万里江。",
        "object_id": "44df66a3-8658-4efd-82d8-1c81fa8e17c1"
    },
    {
        "title": "雁",
        "author": "杜牧",
        "content": "万里衔芦别故乡，云飞雨宿向潇湘。数声孤枕堪垂泪，几处高楼欲断肠。度日翩翩斜避影，临风一一直成行。年年辛苦来衡岳，羽翼摧残陇塞霜。",
        "object_id": "f66b80d5-086e-4f74-91f0-4896c88da754"
    },
    {
        "title": "除官归京睦州雨霁",
        "author": "杜牧",
        "content": "秋半吴天霁，清凝万里光。水声侵笑语，岚翠扑衣裳。远树疑罗帐，孤云认粉囊。溪山侵两越，时节到重阳。顾我能甘贱，无由得自强。悮曾公触尾，不敢夜循墙。岂意笼飞鸟，还为锦帐郎。网今开傅燮，书旧识黄香。姹女真虚语，饥儿欲一行。浅深须揭厉，休更学张纲。",
        "object_id": "6e3688e7-0bc4-4297-9b41-98b3f014a88c"
    },
    {
        "title": "帘",
        "author": "杜牧",
        "content": "徒云逢剪削，岂谓见偏装。凤节轻雕日，鸾花薄餙香。问屏何屈曲，怜帐解周防。下渍金阶露，斜分碧瓦霜。沈沈伴春梦，寂寂侍华堂。谁见昭阳殿，真珠十二行。",
        "object_id": "9f5d62ed-875d-40ac-88b1-c6336b59ab5b"
    },
    {
        "title": "长安杂题长句六首 六",
        "author": "杜牧",
        "content": "丰貂长组金张辈，驷马文衣许史家。白鹿原头回猎骑，紫云楼下醉江花。九重树影连清汉，万寿山光学翠华。谁识大君谦让德，一毫名利鬬蛙蟆。",
        "object_id": "26ad42b7-b471-43d8-a403-61c70d011cf2"
    },
    {
        "title": "醉眠",
        "author": "杜牧",
        "content": "秋醪雨中熟，寒斋落叶中。幽人本多睡，更酌一樽空。",
        "object_id": "c98648f2-4460-4e42-8e3f-8330d837fa2a"
    },
    {
        "title": "台城曲二首 一",
        "author": "杜牧",
        "content": "整整复斜斜，随旗簇晚沙。门外韩擒虎，楼头张丽华。谁怜容足地，却羡井中蛙。",
        "object_id": "63a80b35-d8ea-48ef-af36-7810c2d82fe0"
    },
    {
        "title": "押兵甲发谷口寄诸公",
        "author": "杜牧",
        "content": "晓涧青青桂色孤，楚人随玉上天衢。水辞谷口山寒少，今日风头校暖无。",
        "object_id": "976afd1d-415d-4389-8678-87707fc981e7"
    },
    {
        "title": "夜泊桐庐先寄苏台卢郎中",
        "author": "杜牧",
        "content": "水槛桐庐馆，归舟系石根。笛吹孤戌月，犬吠隔溪村。十载违清裁，幽怀未一论。",
        "object_id": "9a7216cc-6181-4bd8-a2e7-5d68d6edc287"
    },
    {
        "title": "边上闻笳三首 二",
        "author": "杜牧",
        "content": "海路无尘边草新，荣枯不见绿杨春。白沙日暮愁云起，独感离乡万里人。",
        "object_id": "4350de2f-0914-4bdb-b9ce-713bcd97e2f4"
    },
    {
        "title": "河湟",
        "author": "杜牧",
        "content": "元载相公曾借箸，宪宗皇帝亦留神。旋见衣冠就东市，忽遗弓剑不西巡。牧羊驱马虽戎服，白发丹心尽汉臣。唯有凉州歌舞曲，流传天下乐闲人。",
        "object_id": "22e1a6e4-3934-4d1d-a3ad-ce4606e423e4"
    },
    {
        "title": "南陵道中",
        "author": "杜牧",
        "content": "南陵水面漫悠悠，风紧云轻欲变秋。正是客心孤回处，谁家红袖凭江楼。",
        "object_id": "b1baa48c-1fe5-4baf-ad05-ef892110b9cf"
    },
    {
        "title": "不饮赠酒",
        "author": "杜牧",
        "content": "细算人生事，彭殇共一筹。与愁争底事，要尔作戈矛。",
        "object_id": "0c417148-927c-4333-bddd-0c72c081f126"
    },
    {
        "title": "寄题甘露寺北轩",
        "author": "杜牧",
        "content": "曾向蓬莱宫里行，北轩阑槛最留情。孤高堪弄桓伊笛，缥缈宜闻子晋笙。天接海门秋水色，烟笼隋苑暮钟声。他年会著荷衣去，不向山僧说姓名。",
        "object_id": "6a1fd7c9-1dc8-4ac5-8058-5aa386dc1856"
    },
    {
        "title": "闻开江相国宋下世二首 二",
        "author": "杜牧",
        "content": "月落清湘棹不喧，玉杯瑶瑟奠蘋蘩。谁令力制乘轩鹤，自取机沈在槛猿。位极乾坤三事贵，谤兴华夏一夫冤。宵衣旰食明天子，日伏青蒲不为言。",
        "object_id": "bfc79005-7c71-4365-bbe6-6ff9b4a7f44a"
    },
    {
        "title": "台城曲二首 二",
        "author": "杜牧",
        "content": "王颁兵势急，鼓下坐蛮奴。潋滟倪塘水，叉牙出骨须。干芦一炬火，回首是平芜。",
        "object_id": "2059adb6-6df8-4339-aaa6-19918cc6f9aa"
    },
    {
        "title": "和令狐侍御赏蕙草",
        "author": "杜牧",
        "content": "寻常诗思巧如春，又喜幽亭蕙草新。本是馨香比君子，遶栏今更为何人。",
        "object_id": "1d9b1618-e32a-40c0-abee-7ffc7ed21123"
    },
    {
        "title": "边上闻笳三首 三",
        "author": "杜牧",
        "content": "胡雏吹笛上高台，寒雁惊飞去不回。尽日春风吹不散，只应分付客愁来。",
        "object_id": "1927803a-61ed-4f62-a93c-5f498b286c5a"
    },
    {
        "title": "昔事文皇帝三十二韵",
        "author": "杜牧",
        "content": "昔事文皇帝，叨官在谏垣。奏章为得地，齚齿负明恩。金虎知难动，毛厘亦耻言。掩头虽欲吐，到口却成吞。照胆常悬镜，窥天自戴盆。周钟既窕槬，黥阵亦瘢痕。凤阙觚棱影，仙盘晓日暾。雨晴文石滑，风暖戟衣翻。每虑号无告，长忧骇不存。随行唯跼蹐，出语但寒暄。宫省咽喉任，戈矛羽卫屯。光尘皆影附，车马定西奔。亿万持衡价，锱铢挟契论。堆时过北斗，积处满西园。接櫂隋河溢，连蹄蜀栈刓。漉空沧海水，搜尽卓王孙。鬬巧猴雕刺，夸趫索挂跟。狐威假白额，枭啸得黄昏。馥馥芝兰圃，森森枳棘藩。吠声嗾国猘，公议怯膺门。窜逐诸丞相，苍茫远帝阍。一名为吉士，谁免吊湘魂。间世英明主，中兴道德尊。昆冈怜积火，河汉注清源。川口堤防决，阴车鬼怪掀。重云开朗照，九地雪幽冤。我实刚肠者，形甘短褐髠。曾经触虿尾，犹得凭熊轩。杜若芳洲翠，严光钓濑喧。溪山侵越角，封壤尽吴根。客恨萦春细，乡愁压思繁。祝尧千万寿，再拜揖余樽。",
        "object_id": "c8222908-3d20-44a3-bf34-decc9d982042"
    },
    {
        "title": "登九峰楼",
        "author": "杜牧",
        "content": "晴江滟滟含浅沙，高低遶郭滞秋花。牛歌鱼笛山月上，鹭渚鹙梁溪日斜。为郡异乡徒泥酒，杜陵芳草岂无家。",
        "object_id": "856d779c-f973-4f04-89a1-35d661850f18"
    },
    {
        "title": "出关",
        "author": "杜牧",
        "content": "朝缨初解佐江𣸣，麋鹿心知自有群。汉囿猎稀慵献赋，楚山耕早任移文。卧归渔浦月连海，行望凤城花隔云。关吏不须迎马笑，去时无意学终军。",
        "object_id": "7efa218b-1573-4c81-91fa-24b9c998caea"
    },
    {
        "title": "鸳鸯",
        "author": "杜牧",
        "content": "两两戏沙汀，长疑画不成。锦机争织样，歌曲爱呼名。好育顾栖息，堪怜泛浅清。凫鸥皆尔类，惟羡独含情。",
        "object_id": "d766bc60-a7aa-4ffd-9ed7-74a4b57080ab"
    },
    {
        "title": "新转南曹未叙朝散初秋暑退出守吴兴书此篇以自见志",
        "author": "杜牧",
        "content": "捧诏汀洲去，全家羽翼飞。喜抛新锦帐，荣借旧朱衣。且免材为累，何妨拙有机。宋株聊自守，鲁酒怕旁围。清尚宁无素，光阴亦未晞。一杯宽幕席，五字弄珠玑。越浦黄柑嫩，吴溪紫蟹肥。平生江海志，佩得左鱼归。",
        "object_id": "906890ad-278f-4252-be3f-405b809a4178"
    },
    {
        "title": "许七侍御弃官东归潇洒江南颇闻自适高秋企望题诗寄赠十韵",
        "author": "杜牧",
        "content": "天子绣衣吏，东吴美退居。有园同庾信，避事学相如。兰畹晴香嫩，筠溪翠影疏。江山九秋后，风月六朝余。锦帙开诗轴，青囊结道书。霜岩红薜荔，露沼白芙蕖。睡雨高梧密，棋灯小阁虚。冻醪元亮秫，寒鲙季鹰鱼。尘意迷今古，云情识卷舒。他年雪中櫂，阳羡访吾庐。",
        "object_id": "b1836f0d-c025-4227-994c-81fcc32abab4"
    },
    {
        "title": "题青云馆",
        "author": "杜牧",
        "content": "虬蟠千仞剧羊肠，天府由来百二强。四皓有芝轻汉祖，张仪无地与怀王。云连帐影萝阴合，枕遶泉声客梦凉。深处会容高尚者，水苗三顷百株桑。",
        "object_id": "d0cf18c5-08ff-47c9-8930-f7d58927d9a4"
    },
    {
        "title": "江上雨寄崔碣",
        "author": "杜牧",
        "content": "春半平江雨，圆文破蜀罗。声眠篷底客，寒湿钓来蓑。暗澹遮山远，空蒙著柳多。此时怀旧恨，相望意如何。",
        "object_id": "9f2c9620-79c0-4929-adc4-8d22a8f400fc"
    },
    {
        "title": "春日寄许浑先辈",
        "author": "杜牧",
        "content": "蓟北雁初去，湘南春又归。水流沧海急，人到白头稀。塞路尽何处，我愁当落晖。终须接鸳鹭，霄汉共高飞。",
        "object_id": "9c0f6ffa-7149-40b9-a8e3-a7579d77259d"
    },
    {
        "title": "题白蘋洲",
        "author": "杜牧",
        "content": "山鸟飞红带，亭薇拆紫花。溪光初透彻，秋色正清华。静处知生乐，喧中见死夸。无多珪组累，终不负烟霞。",
        "object_id": "c1bd16df-e065-48cd-855a-25d67663cdfb"
    },
    {
        "title": "别家",
        "author": "杜牧",
        "content": "初岁娇儿未识爷，别爷不拜手咤叉。拊头一别三千里，何日迎门却到家。",
        "object_id": "7ccb7b70-88c7-4456-bfc4-a311163907b7"
    },
    {
        "title": "三川驿伏览座主舍人留题",
        "author": "杜牧",
        "content": "旧迹依然已十秋，雪山当面照银钩。怀恩泪尽霜天晓，一片余霞映驿楼。",
        "object_id": "fa7b8a30-a906-4697-9fda-433d36fd829a"
    },
    {
        "title": "闻雁",
        "author": "杜牧",
        "content": "带霜南去雁，夜好宿汀沙。惊起向何处，高飞极海涯。入云声渐远，离岳路由赊。归梦当时断，参差欲到家。",
        "object_id": "f15456a8-72f0-4c28-9e52-7d5194ba4759"
    },
    {
        "title": "道一大尹存之庭美二学士简于圣明自致霄汉皆与舍弟昔年还往牧支离穷悴窃于一麾书美歌诗兼自言志因成长句四韵呈上三君子",
        "author": "杜牧",
        "content": "九金神鼎重丘山，五玉诸侯杂珮环。星座通霄狼鬣暗，戍楼吹笛虎牙闲。斗间紫气龙埋狱，天上洪炉帝铸颜。若念西河旧交友，鱼符应许出函关。",
        "object_id": "ad4f5881-dee8-459e-a238-1a6d71bb578d"
    },
    {
        "title": "李给事中敏二首 一",
        "author": "杜牧",
        "content": "一章缄拜皂囊中，懔懔朝廷有古风。元礼去归缑氏学江充来见犬台宫。纷纭白昼惊千古，𫓧锧朱殷几一空。曲突徙薪人不会，海边今作钓鱼翁。",
        "object_id": "21a25ad0-efcd-4736-bb8a-7bdd1718f45a"
    },
    {
        "title": "暝投云智寺渡溪不得却取沿江路往",
        "author": "杜牧",
        "content": "双嵓泻一川，回马断桥前。古庙阴风地，寒钟暮雨天。沙虚留虎迹，水滑带龙涎。却下临江路，潮深无渡船。",
        "object_id": "8bc003c1-d2d3-4708-b014-7048cda8846b"
    },
    {
        "title": "罢锺陵幕吏十三年来泊湓浦感旧为诗",
        "author": "杜牧",
        "content": "青梅雨中熟，樯倚酒旗边。故国残春梦，孤舟一褐眠。摇摇远堤柳，暗暗十程烟。南奏钟陵道，无因似昔年。",
        "object_id": "6161b416-2cc1-482e-87bf-824be6bc84a0"
    },
    {
        "title": "归家",
        "author": "杜牧",
        "content": "穉子牵衣问，归来何太迟。共谁争岁月，赢得鬓边丝。",
        "object_id": "1045aa50-9dce-4ad7-98a5-685b20577d2e"
    },
    {
        "title": "正初奉酬歙州刺史邢群",
        "author": "杜牧",
        "content": "翠岩千尺倚溪斜，曾得严光作钓家。越嶂远分丁字水，腊梅迟见二年花。明时刀尺君须用，幽处田园我有涯。一壑风烟阳羡里，解龟休去路非赊。",
        "object_id": "d0860fbf-265b-4eb4-a4e3-ff3b82b3aa59"
    },
    {
        "title": "经阖闾城",
        "author": "杜牧",
        "content": "遗踪委衰草，行客思悠悠。昔日人何处，终年水自流。孤烟邨戌远，乱雨海门秋。吟罢独归去，烟云尽惨愁。",
        "object_id": "9b5a42d1-285e-4955-b55a-1917f61167b2"
    },
    {
        "title": "杏园",
        "author": "杜牧",
        "content": "夜来微雨洗芳尘，公子骅骝步贴匀。莫怪杏园憔悴去，满城多少插花人。",
        "object_id": "81a76fa8-deac-4ef4-8142-04c9872b2f8a"
    },
    {
        "title": "题茶山",
        "author": "杜牧",
        "content": "山实东吴秀，茶称瑞草魁。剖符虽俗吏，修贡亦仙才。溪尽停蛮櫂，旗张卓翠苔。柳村穿窈窕，松涧渡喧豗。等级云峰峻，宽平洞府开。拂天闻笑语，特地见楼台。泉嫩黄金涌，牙香紫璧裁。拜章期沃日，轻骑疾奔雷。舞袖岚侵涧，歌声谷答回。磬音藏叶鸟，雪艳照潭梅。好是全家到，兼为奉诏来。树阴香作帐，花径落成堆。景物残三月，登临怆一杯。重游难自克，俛首入尘埃。",
        "object_id": "5e19012a-a57f-4e53-ae4f-40a3b4303db2"
    },
    {
        "title": "江楼晚望",
        "author": "杜牧",
        "content": "湖山翠欲结蒙笼，汗漫谁游夕照中。初语燕雏知社日，习飞鹰隼识秋风。波摇珠树千寻拔，山凿金陵万仞空。不欲登楼更怀古，斜阳江上正飞鸿。",
        "object_id": "ff7aa762-4959-4037-8af3-5b23c71fec46"
    },
    {
        "title": "李给事中敏二首 二",
        "author": "杜牧",
        "content": "晚髪闷还梳，忆君秋醉余。可怜刘校尉，曾讼石中书。消长虽殊事，仁贤每自如。",
        "object_id": "bbea466c-3c71-4c61-a50b-8528c8a23328"
    },
    {
        "title": "幷州道中",
        "author": "杜牧",
        "content": "行役我方倦，苦吟谁复闻。戌楼春带雪，边角暮吹云。极目无人迹，回头送雁群。如何遣公子，高卧醉醺醺。",
        "object_id": "eb5120bb-738e-4b1f-b212-869ed20e2c48"
    },
    {
        "title": "商山麻涧",
        "author": "杜牧",
        "content": "云光岚彩四面合，柔柔垂柳十余家。雉飞鹿过芳草远，牛巷鸡埘春日斜。秀眉老父对樽酒，蒨袖女儿簪野花。征车自念尘土计，惆怅溪边书细沙。",
        "object_id": "afc80a09-19c1-466c-aeda-9a90b0b0ff3f"
    },
    {
        "title": "江上偶见绝句",
        "author": "杜牧",
        "content": "楚江寒食橘花时，野渡临风驻彩旗。草色连云人去住，水纹如縠燕差池。",
        "object_id": "7733c279-f1f6-438c-87a8-f494fa8e82c7"
    },
    {
        "title": "陕州醉赠裴四同年",
        "author": "杜牧",
        "content": "凄风洛下同羁思，迟日棠阴得醉歌。自笑与君三岁别，头衔依旧鬓丝多。",
        "object_id": "b74318ae-8c3e-44cd-9743-c51b02789e0b"
    },
    {
        "title": "宣城赠萧兵曹",
        "author": "杜牧",
        "content": "桂檝谪湘渚，三年波上春。舟寒句溪雪，衣故洛城尘。客道耻摇尾，皇恩宽犯鳞。花时去国远，月夕上楼频。赊酒不辞病，佣书非为贫。行吟值渔父，坐隐对樵人。紫陌罢双辙，碧潭穷一纶。高秋更南去，烟水是通津。",
        "object_id": "3af260ca-3d83-46a3-b1d3-7f8edac1789e"
    },
    {
        "title": "雨",
        "author": "杜牧",
        "content": "连云接塞添迢递，洒幕侵灯送寂寥。一夜不眠孤客耳，主人窗外有芭蕉。",
        "object_id": "af2e6182-d775-47aa-b4d9-9782276dab41"
    },
    {
        "title": "春晚题韦家亭子",
        "author": "杜牧",
        "content": "拥鼻侵襟花草香，高台春去恨茫茫。蔫红半落平池晚，曲渚飘成锦一张。",
        "object_id": "88aa49da-9872-465a-a795-e3120ec633b4"
    },
    {
        "title": "茶山下作",
        "author": "杜牧",
        "content": "春风最窈窕，日晓柳村西。娇云光占岫，健水鸣分溪。燎岩野花远，戛瑟幽鸟啼。把酒坐芳草，亦有佳人携。",
        "object_id": "da21588d-5e04-4707-a084-696ba5120669"
    },
    {
        "title": "过鲍溶宅有感",
        "author": "杜牧",
        "content": "寥落故人宅，重来身已亡。古苔残墨沼，深竹旧书堂。秋色池馆静，雨声云木凉。无因展交道，日暮倍心伤。",
        "object_id": "988f49d0-3ae0-4a41-a673-0817a1ea97e0"
    },
    {
        "title": "九日",
        "author": "杜牧",
        "content": "金英繁乱拂阑香，明府辞官酒满缸。还有玉楼轻薄女，笑他寒燕一双双。",
        "object_id": "c8b4183c-0bac-4d7f-bc2b-c60bd4f6d975"
    },
    {
        "title": "破镜",
        "author": "杜牧",
        "content": "佳人失手镜初分，何日团圆再会君。今朝万里秋风起，山北山南一片云。",
        "object_id": "049f3daf-df10-4f32-b819-604f5642c64b"
    },
    {
        "title": "别怀",
        "author": "杜牧",
        "content": "相别徒成泣，经过总是空。劳生惯离别，夜梦苦西东。去路三湘浪，归程一片风。他年寄消息，书在鲤鱼中。",
        "object_id": "58912283-2b9a-42fe-be12-744cc183543f"
    },
    {
        "title": "题永崇西平王宅太尉愬院六韵",
        "author": "杜牧",
        "content": "天下无双将，关西第一雄。授符黄石老，学剑白猿翁。矫矫云长勇，恂恂郄縠风。家呼小太尉，国号大梁公。半夜龙骧去，中原虎穴空。陇山兵十万，嗣子握雕弓。",
        "object_id": "2656c476-8e06-4d52-bed8-5102a10e0130"
    },
    {
        "title": "商山富水驿",
        "author": "杜牧",
        "content": "益戆由来未觉贤，终须南去吊湘川。当时物议朱云小，后代声华白日悬。邪佞每思当面唾，清贫长欠一杯钱。驿名不合轻移改，留警朝天者惕然。",
        "object_id": "78fb5437-65d1-4935-9c9f-c39965efad1d"
    },
    {
        "title": "题木兰庙",
        "author": "杜牧",
        "content": "弯弓征战作男儿，梦里曾经与画眉。几度思归还把酒，拂云堆上祝明妃。",
        "object_id": "bb1ab7cc-2152-4b7a-97aa-adb03543814d"
    },
    {
        "title": "送人",
        "author": "杜牧",
        "content": "鸳鸯帐里暖芙蓉，低泣关山几万重。明镜半边钗一股，此生何处不相逢。",
        "object_id": "34be7e6b-2b22-4dde-9f70-4c4c353a499d"
    },
    {
        "title": "七绝一首",
        "author": "杜牧",
        "content": "嵓□□□万木中，□□特地一枝红。拟攀丛棘□寥寂，□□□香感细风。（见陆心源《吴兴金石记》卷四。《吴兴金石记》云此诗在顾渚山，诗前有序，已残泐，录如次：“□于□□□□为大中五年刺史樊川杜牧奉贡讫事季春□休来□□□七言。”诗及序又见《两浙金石志》卷三，但残泐更甚，诗中第二句“特地”作“时池”，似误。）（《吴兴金石记》陆心源案略云：“拓本高一尺三寸，广二尺三寸，字径二寸，……谈𬬭《吴兴志》：牧于大中四年十一月授湖州刺史。逾年，以考功郎中知制诰，遗爱塞路。公退之余，登临赋咏，碧澜消暑，俱有留题。盖亦不知顾渚之有诗刻石也。《樊川集》亦未收。”）。",
        "object_id": "baa5bd9c-026e-4595-97a5-e1f22562c80f"
    },
    {
        "title": "过田家宅",
        "author": "杜牧",
        "content": "安邑南门外，谁家板筑高。奉诚园里地，墙缺见蓬蒿。",
        "object_id": "cd78c143-aeb7-4443-8aeb-69e788d66c2e"
    },
    {
        "title": "入茶山下题水口草市绝句",
        "author": "杜牧",
        "content": "倚溪侵岭多高树，夸酒书旗有小楼。惊起鸳鸯岂无恨，一双飞去却回头。",
        "object_id": "f540523d-6bde-433c-87d5-e1929f04bcbd"
    },
    {
        "title": "入商山",
        "author": "杜牧",
        "content": "早入商山百里云，蓝溪桥下水声分。流水旧声人旧耳，此回呜咽不堪闻。",
        "object_id": "2af955e5-da79-4ddc-8d15-db5a1e05c208"
    },
    {
        "title": "东兵长句十韵",
        "author": "杜牧",
        "content": "上党争为天下脊，邯郸四十万秦坑。狂童何者欲专地，圣主无私岂玩兵。玄象森罗摇北落，诗人章句咏东征。雄如马武皆弹剑，少似终军亦请缨。屈指庙堂无失策，垂衣尧舜待升平。羽林东下雷霆怒，楚甲南来组练明。即墨龙文光照曜，常山蛇阵势纵横。落雕都尉万人敌，黑矟将军一鸟轻。渐见长围云欲合，可怜穷垒带犹萦。凯歌应是新年唱，便逐春风浩浩声。",
        "object_id": "16aeb267-54a8-4c49-9d94-3306022db14d"
    },
    {
        "title": "渔父",
        "author": "杜牧",
        "content": "白发沧浪上，全忘是与非。秋潭垂钓去，夜月叩船归。烟影侵芦岸，潮痕在竹扉。终年狎鸥鸟，来去且无机。",
        "object_id": "1dae0963-7101-4cf3-a045-1c0607adc419"
    },
    {
        "title": "寄牛相公",
        "author": "杜牧",
        "content": "汉水横冲蜀浪分，危楼点的拂孤云。六年仁政讴歌去，柳遶春堤处处闻。",
        "object_id": "13ba31e4-154a-4a6b-bea0-7d3c3b666235"
    },
    {
        "title": "丹水",
        "author": "杜牧",
        "content": "何事苦萦回，离肠不自裁。恨身随梦去，春态逐云来。沈定蓝光彻，喧盘粉浪开。翠岩三百尺，谁作子陵台。",
        "object_id": "aabd4bc3-4975-4d76-a91a-88b324791261"
    },
    {
        "title": "遣怀",
        "author": "杜牧",
        "content": "道泰时还泰，时来命不来。何当离城市，高卧博山隈。",
        "object_id": "355ca8d1-8156-405f-bf92-306300aa2950"
    },
    {
        "title": "长安雪后",
        "author": "杜牧",
        "content": "秦陵汉苑参差雪，北阙南山次第春。车马满城原上去，岂知惆怅有闲人。",
        "object_id": "f25016b2-eeed-483c-9f4d-a3c093c77f0f"
    },
    {
        "title": "寄兄弟",
        "author": "杜牧",
        "content": "江城红叶尽，旅思倍凄凉。孤梦家山远，独眠秋夜长。道存空倚命，身贱未归乡。南望仍垂泪，天边雁一行。",
        "object_id": "584fe075-d3b6-47c4-a182-0c169ca14b5a"
    },
    {
        "title": "春日茶山病不饮酒因呈宾客",
        "author": "杜牧",
        "content": "笙歌登画船，十日清明前。山秀白云腻，溪光红粉鲜。欲开未开花，半阴半晴天。谁知病太守，犹得作茶仙。",
        "object_id": "7c5abe03-8a94-43d1-b340-e25aa1f83fc6"
    },
    {
        "title": "过勤政楼",
        "author": "杜牧",
        "content": "千秋令节名空在，承露丝囊世已无。唯有紫苔偏得意，年年因雨上金铺。",
        "object_id": "9e0663db-9490-4fb0-9078-2893d7bea293"
    },
    {
        "title": "见宋拾遗题名处感而成诗",
        "author": "杜牧",
        "content": "窜逐穷荒与死期，饿唯蒿藿病无医。怜君更抱重泉恨，不见崇山谪去时。",
        "object_id": "1aba19d5-e5cf-45cf-82ee-58648d419b25"
    },
    {
        "title": "偶题",
        "author": "杜牧",
        "content": "甘罗昔作秦丞相，子政曾为汉辇郎。千载更逢王侍读，当时还道有文章。",
        "object_id": "6e750cf9-5dd7-4949-92b7-4fce2ed39cc5"
    },
    {
        "title": "华清宫",
        "author": "杜牧",
        "content": "零叶翻红万树霜，玉莲开蘂暖泉香。行云不下朝元阁，一曲淋铃泪数行。",
        "object_id": "06d59c41-8301-473d-9239-c4a3be3a561a"
    },
    {
        "title": "为人题赠二首 一",
        "author": "杜牧",
        "content": "我乏青云称，君无买笑金。虚传南国貌，争奈五陵心。桂席尘瑶珮，琼𬬻烬水沈。凝魂空荐梦，低耳悔听琴。月落珠帘卷，春寒锦幕深。谁家楼上笛，何处月明砧？兰径飞蝴蝶，筠笼语翠襟。和簪抛凤髻，将泪入鸳衾。的的新添恨，迢迢绝好音。文园终病渴，休咏白头吟。",
        "object_id": "45d31ad0-1298-4d2b-9791-abf5ae6217a3"
    },
    {
        "title": "题武关",
        "author": "杜牧",
        "content": "碧溪留我武关东，一笑怀王迹自穷。郑袖娇娆酣似醉，屈原憔悴去如蓬。山墙谷堑依然在，弱吐强吞尽已空。今日圣神家四海，戌旗长卷夕阳中。",
        "object_id": "71613d6e-3c46-4916-91b1-2f2bdb65cc30"
    },
    {
        "title": "秋日",
        "author": "杜牧",
        "content": "有计自安业，秋风罢远吟。买山惟种竹，对客更弹琴。烟起药厨晚，杵声松院深。闲眠得真性，惆怅旧时心。",
        "object_id": "e982c7d4-77e3-47d1-9005-8916b7347c70"
    },
    {
        "title": "雪晴访赵嘏街西所居三韵",
        "author": "杜牧",
        "content": "命代风骚将，谁登李杜坛。少陵鲸海动，翰苑鹤天寒。今日访君还有意，三条冰雪独来看。",
        "object_id": "d7421f3a-5cea-4476-aca5-6ab120303f16"
    },
    {
        "title": "醉赠薛道封",
        "author": "杜牧",
        "content": "饮酒论文四百刻，水分云隔二三年。男儿事业知公有，卖与明君直几钱。",
        "object_id": "1cc2085a-c6d6-47cf-b318-d0b7b5f0f03c"
    },
    {
        "title": "秋梦",
        "author": "杜牧",
        "content": "寒空动高吹，月色满清砧。残梦夜魂断，美人边思深。孤鸿秋出塞，一叶暗辞林。又寄征衣去，迢迢天外心。",
        "object_id": "f8aedfad-1722-4af7-8212-a5aec92fd87a"
    },
    {
        "title": "为人题赠二首 二",
        "author": "杜牧",
        "content": "绿树莺莺语，平江燕燕飞。枕前闻[雁去]，楼上送春归。半月縆双脸，凝腰素一围。西墙苔漠漠，南浦梦依依。有恨簪花懒，无聊鬬草稀。雕笼长惨淡，兰畹谩芳菲。镜敛青蛾黛，灯挑皓腕肌。避人匀迸泪，拖袖倚残晖。有貌虽桃李，单栖足是非。云𫐌载驭去，寒夜看裁衣。",
        "object_id": "7b17ef17-afc8-4012-a1d4-38c60d838bbf"
    },
    {
        "title": "不饮赠官妓",
        "author": "杜牧",
        "content": "芳草正得意，汀洲日欲西。无端千树柳，更拂一条溪。几朵梅堪折，何人手好携。谁怜佳丽地，春恨却凄凄。",
        "object_id": "01746278-f392-4ef2-b743-f04920747aec"
    },
    {
        "title": "送卢秀才一绝",
        "author": "杜牧",
        "content": "春濑与烟远，送君孤櫂开。潺湲如不改，愁更钓鱼来。",
        "object_id": "c8616c0d-3a21-4d1e-8472-9f2baecd3730"
    },
    {
        "title": "卜居招书侣",
        "author": "杜牧",
        "content": "忆昨未知道，临川每羡鱼。世途行处见，人事病来疏。微雨秋栽竹，孤灯夜读书。怜君亦同志，晚岁傍山居。",
        "object_id": "c4952145-72c2-4da3-b777-a9d307cac272"
    },
    {
        "title": "嘲妓",
        "author": "杜牧",
        "content": "盘古当时有远孙，尚令今日逞家门。一车白土将泥项，十幅红旗补破裩。瓦官寺里逢行迹，华岳山前见掌痕。不须惆怅忧难嫁，待与将书问乐坤。",
        "object_id": "dc6d5586-5da2-4481-97e2-24680f43c0b9"
    },
    {
        "title": "除官赴阙商山道中绝句",
        "author": "杜牧",
        "content": "水叠鸣珂树如帐，长杨春殿九门珂。我来惆怅不自决，欲去欲住终如何。",
        "object_id": "8e030eda-3a52-46ea-ad33-40137058f623"
    },
    {
        "title": "冬日题智门寺北楼",
        "author": "杜牧",
        "content": "满怀多少是恩酬，未见功名已白头。不为寻山试筋力，岂能寒上背云楼。",
        "object_id": "ceb63d3c-a86e-45b6-b0dc-e51878c64fe1"
    },
    {
        "title": "过魏文贞公宅",
        "author": "杜牧",
        "content": "蟪蛄宁与雪霜期，贤哲难教俗士知。可怜贞观太平后，天且不留封德彝。",
        "object_id": "e6530863-e268-46d9-8987-932b95880479"
    },
    {
        "title": "将赴吴兴登乐游原一绝",
        "author": "杜牧",
        "content": "清时有味是无能，闲爱孤云静爱僧。欲把一麾江海去，乐游原上望昭陵。",
        "object_id": "24ca9268-9cbd-423b-b423-12e1a9aa9041"
    },
    {
        "title": "早春赠军事薛判官",
        "author": "杜牧",
        "content": "雪后新正半，春来四刻长。晴梅朱粉艳，嫩水碧罗光。弦管开双调，花钿坐两行。唯君莫惜醉，认取少年场。",
        "object_id": "d3adfc13-1050-4049-8cb4-4355e2b0256f"
    },
    {
        "title": "歙州卢中丞见惠名酝",
        "author": "杜牧",
        "content": "谁怜贱子启穷途，太守封来酒一壶。攻破是非浑似梦，削平身世有如无。醺醺若借嵇康懒，兀兀仍添宁武愚。犹念悲秋更分赐，夹溪红蓼映风蒲。",
        "object_id": "9bcbe47d-5f86-486f-9331-b5767bd2bdc1"
    },
    {
        "title": "早秋客舍",
        "author": "杜牧",
        "content": "风吹一片叶，万物已惊秋。独夜他乡泪，年年为客愁。别离何处尽，摇落几时休。不及磻溪叟，身闲长自由。",
        "object_id": "408b44e4-92fd-41f5-a073-6559f58e51e1"
    },
    {
        "title": "怀紫阁山",
        "author": "杜牧",
        "content": "学他趋世少深机，紫阁青霄半掩扉。山路远怀王子晋，诗家长忆谢玄晖。百年不肯疏荣辱，双鬓终应老是非。人道青山归去好，青山曾有几人归。",
        "object_id": "2f8e8fcd-3837-44c6-a8ed-8d5fad1b89a8"
    },
    {
        "title": "别王十后遣京使累路附书",
        "author": "杜牧",
        "content": "重关晓度宿云寒，羸马缘知步步难。此信的应中路见，乱山何处拆书看。",
        "object_id": "32ec6cfe-5d91-4324-8fd0-2b4cfc2e19cd"
    },
    {
        "title": "逢故人",
        "author": "杜牧",
        "content": "故交相见稀，相见倍依依。尘路事不尽，云岩闲好归。投人销壮志，徇俗变真机。又落他乡泪，风前一满衣。",
        "object_id": "7e57dc35-56b8-4e3d-ab51-25d6c4bd1fab"
    },
    {
        "title": "西山草堂",
        "author": "杜牧",
        "content": "何处人事少，西峰旧草堂。晒书秋日晚，洗药石泉香。后岭有微雨，北窗生晓凉。徒劳问归路，峰叠遶家乡。",
        "object_id": "403f8c59-dcd9-4a22-82a1-c5c1230b62b0"
    },
    {
        "title": "汉江",
        "author": "杜牧",
        "content": "溶溶漾漾白鸥飞，绿净春深好染衣。南去北来人自老，夕阳长送钓船归。",
        "object_id": "0bae49af-8404-43ad-9365-8fba6e888bed"
    },
    {
        "title": "咏袜",
        "author": "杜牧",
        "content": "钿尺裁量减四分，纤纤玉笋裹轻云。五陵年少欺他醉，笑把花前出画裙。",
        "object_id": "b6e4d4dd-6e8a-430a-b2ba-7cbf27dae7be"
    },
    {
        "title": "早春阁下寓直萧九舍人亦直内署因寄书怀四韵",
        "author": "杜牧",
        "content": "御水初销冻，宫花尚怯寒。千峰横紫翠，双阙凭阑干。玉漏轻风顺，金茎淡日残。王乔在何处，清汉正骖鸾。",
        "object_id": "690d298b-3851-4c06-9a4c-6fb0d2edf3b9"
    },
    {
        "title": "代吴兴妓春初寄薛军事",
        "author": "杜牧",
        "content": "雾冷侵红粉，春阴扑翠钿。自悲临晓镜，谁与惜流年。柳暗霏微雨，花愁黯淡天。金钗有几只，抽当酒家钱。",
        "object_id": "44f95de1-e861-45ce-af4e-cc4443bb5d7c"
    },
    {
        "title": "醉题",
        "author": "杜牧",
        "content": "金镊洗霜鬓，银觥敌露桃。醉头扶不起，三丈日还高。",
        "object_id": "0658bc9e-eae6-4e6e-9516-10598fe4d89a"
    },
    {
        "title": "题孙逸人山居",
        "author": "杜牧",
        "content": "长悬青紫与芳枝，尘刹无应免别离。马上多于在家日，樽前堪忆少年时。关河客梦还乡远，雨雪山程出店迟。却羡高人终此老，轩车过尽不知谁。",
        "object_id": "74ca8f60-156f-4e8d-be89-af81e81a4e21"
    },
    {
        "title": "洛阳长句二首 一",
        "author": "杜牧",
        "content": "草色人心相与闲，是非名利有无间。桥横落照虹堪画，树锁千门鸟自还。芝盖不来云杳杳，仙舟何处水潺潺？君王谦让泥金事，苍翠空高万岁山。",
        "object_id": "e5fc20d0-10f7-4b8c-954c-7198fcf2cd98"
    },
    {
        "title": "许秀才至辱李蕲州绝句问断酒之情因寄",
        "author": "杜牧",
        "content": "有客南来话所思，故人遥枉醉中诗。暂因微疾须防酒，不是欢情减旧时。",
        "object_id": "024a43fd-2ce0-44dd-bef9-545e6cf9aafc"
    },
    {
        "title": "贻隐者",
        "author": "杜牧",
        "content": "回报隐居山，莫忧山兴阑。求人颜色尽，知道性情宽。信谱弹琴误，缘崖𣃁药难。东皋亦自给，殊愧远相安。",
        "object_id": "6fef4c46-59d0-4a27-823e-8869262b093e"
    },
    {
        "title": "八月十二日得替后移居霅溪馆因题长句四韵",
        "author": "杜牧",
        "content": "万家相庆喜秋成，处处楼台歌板声。千岁鹤归犹有恨，一年人住岂无情。夜凉溪馆留僧话，风定苏潭看月生。景物登临闲始见，愿为闲客此闲行。",
        "object_id": "b3407eba-d066-4e2e-903f-1af94e886ab7"
    },
    {
        "title": "襄阳雪夜感怀",
        "author": "杜牧",
        "content": "往事起独念，飘然自不胜。前滩急夜响，密雪映寒灯。的的三年梦，迢迢一线緪。明朝楚山上，莫上最高层。",
        "object_id": "723e51b8-cea0-4ce3-adac-f20fda3b54d5"
    },
    {
        "title": "题商山四皓庙一绝",
        "author": "杜牧",
        "content": "吕氏强梁嗣子柔，我于天性岂恩雠。南军不袒左边袖，四老安刘是灭刘。",
        "object_id": "0141cac7-abc2-4371-8cec-4af251222696"
    },
    {
        "title": "秋晚江上遣怀",
        "author": "杜牧",
        "content": "孤舟天际外，去路望中赊。贫病远行客，梦魂多在家。蝉吟秋色树，鸦噪夕阳沙。不拟彻双鬓，他方掷岁华。",
        "object_id": "51ef42d5-7ee1-4f03-abd0-082156116f1c"
    },
    {
        "title": "秋晚与沈十七舍人期游樊川不至",
        "author": "杜牧",
        "content": "邀侣以官解，泛然成独游。川光初媚日，山色正矜秋。野竹疏还密，岩泉咽复流。杜村连潏水，晚步见垂钩。",
        "object_id": "594fbb93-3c35-4cb6-a972-cbdfa2af3c48"
    },
    {
        "title": "宫词二首 一",
        "author": "杜牧",
        "content": "蝉翼轻绡傅体红，玉肤如醉向春风。深宫锁闭犹疑惑，更取丹沙试辟宫。",
        "object_id": "3031ec06-0355-494d-92cc-3a8e59c14c0c"
    },
    {
        "title": "中途寄友人",
        "author": "杜牧",
        "content": "道傍高木尽依依，落叶惊风处处飞。未到乡关闻早雁，独于客路授寒衣。烟霞旧想长相阻，书剑投人久不归。何日一名随事了，与君同采碧溪薇。",
        "object_id": "972e906f-1d41-4dbd-91a6-cea7d0ac0103"
    },
    {
        "title": "洛阳长句二首 二",
        "author": "杜牧",
        "content": "天汉东穿白玉京，日华浮动翠光生。桥边游女珮环委，波底上阳金碧明。月锁名园孤鹤唳，川酣秋梦凿龙声。",
        "object_id": "8a16c3ba-6095-4c22-92ad-6e3adb53bee1"
    },
    {
        "title": "送张判官归兼谒鄂州大夫",
        "author": "杜牧",
        "content": "处士闻名早，游秦献疏回。腹中书万卷，身外酒千杯。江雨春波阔，园林客梦催。今君拜旌戟，凛凛近霜台。",
        "object_id": "6cd406b9-476e-4ce6-9af9-a0e29ae94a9f"
    },
    {
        "title": "初冬夜饮",
        "author": "杜牧",
        "content": "淮阳多病偶求欢，客袖侵霜与烛盘。砌下梨花一堆雪，明年谁此凭阑干。",
        "object_id": "dadb8a20-904f-451c-a2ff-90add19d8976"
    },
    {
        "title": "咏歌圣德远怀天宝因题关亭长句四韵",
        "author": "杜牧",
        "content": "圣敬文思业太平，海寰天下唱歌行。秋来气势洪河壮，霜后精神泰华狞。广德者强朝万国，用贤无敌是长城。君王若悟治安论，安史何人敢弄兵。",
        "object_id": "f18d8018-cb67-494d-9b0e-831b3558756a"
    },
    {
        "title": "石池",
        "author": "杜牧",
        "content": "通竹引泉脉，泓澄深石盆。惊鱼翻藻叶，浴鸟上松根。残月留山影，高风耗水痕。谁家洗秋药，来往自开门。",
        "object_id": "eac072c2-87a1-4963-bcea-5c38d28b72ab"
    },
    {
        "title": "送隐者一绝",
        "author": "杜牧",
        "content": "无媒径路草萧萧，自古云林远市朝。公道世间唯白发，贵人头上不曾饶。",
        "object_id": "fd27d89f-a7ac-4693-8cac-3e936c03bafd"
    },
    {
        "title": "长安夜月",
        "author": "杜牧",
        "content": "寒光垂静夜，皓彩满重城。万国尽分照，谁家无此明。古槐疏影薄，仙桂动秋声。独有长门里，蛾眉对晓晴。",
        "object_id": "a8b805ad-170d-4d5b-a213-7fa8a9267ef3"
    },
    {
        "title": "念昔游三首 一",
        "author": "杜牧",
        "content": "十载飘然绳检外，樽前自献自为酬。秋山春雨闲吟处，倚遍江南寺寺楼。",
        "object_id": "9dd71670-cca1-4053-8717-7eae8e581eb0"
    },
    {
        "title": "宫词二首 二",
        "author": "杜牧",
        "content": "监宫引出暂开门，随例须朝不是恩。银钥却收金锁合，月明花落又黄昏。",
        "object_id": "7e64a32c-3280-4976-ba88-d1a228252032"
    },
    {
        "title": "怅诗",
        "author": "杜牧",
        "content": "自是寻春去校迟，不须惆怅怨芳时。狂风落尽深红色，绿叶成阴子满枝。",
        "object_id": "db854b4c-e12b-4df4-a689-38b9b21c92fc"
    },
    {
        "title": "洛中监察病假满送韦楚老拾遗归朝",
        "author": "杜牧",
        "content": "洛桥风暖细翻衣，春引仙官去玉墀。独鹤初冲太虚日，九牛新落一毛时。行开教化期君是，卧病神祇祷我知。十载丈夫堪耻处，朱云犹掉直言旗。",
        "object_id": "ac86417f-9ce1-4b16-90c9-8bf7a14ee47c"
    },
    {
        "title": "途中作",
        "author": "杜牧",
        "content": "绿树南阳道，千峰势远随。碧溪风澹态，芳树雨余姿。野渡云初暖，征人袖半垂。",
        "object_id": "efab3f0d-4e53-4277-b4cd-9fd3b89019a4"
    },
    {
        "title": "宿长庆寺",
        "author": "杜牧",
        "content": "南行步步远浮尘，更近青山昨夜邻。高铎数声秋撼玉，霁河千里晓横银。红蕖影落前池净，绿稻香来野迳频。终日官闲无一事，不妨长醉是游人。",
        "object_id": "c0040d15-939e-413c-bb1c-4f7414739294"
    },
    {
        "title": "送苏协律从事振武",
        "author": "杜牧",
        "content": "琴尊诗思劳，更欲学龙韬。王粲暂投笔，吕虔初佩刀。夜吟关月苦，秋望塞云高。去去从军乐，雕飞岱马豪。",
        "object_id": "2b2171cf-cccb-4a93-93c0-f48fcbcfd026"
    },
    {
        "title": "题张处士山庄一绝",
        "author": "杜牧",
        "content": "好鸟疑敲磬，风蝉认轧筝。修篁与嘉树，偏倚半岩生。",
        "object_id": "7a84b81f-8f14-4a52-bade-76474f4a4265"
    },
    {
        "title": "吴宫词二首 一",
        "author": "杜牧",
        "content": "越兵驱绮罗，越女唱吴歌。宫烬花声少，台荒麋迹多。茱萸垂晓露，菡萏落秋波。无遣君王醉，满城嚬翠蛾。",
        "object_id": "09c0b985-2860-4c36-9819-34bf9492b4cb"
    },
    {
        "title": "念昔游三首 二",
        "author": "杜牧",
        "content": "云门寺外逢猛雨，林黑山高雨脚长。曾奉郊宫为近侍，分明羽林枪。",
        "object_id": "a4f7b1c2-21e2-469a-ab95-72927d5958d8"
    },
    {
        "title": "月",
        "author": "杜牧",
        "content": "三十六宫秋夜深，昭阳歌断信沈沈。唯应独伴陈皇后，照见长门望幸心。",
        "object_id": "eba9a9be-713d-490f-beeb-ed5207561d49"
    },
    {
        "title": "望少华三首 一",
        "author": "杜牧",
        "content": "身随白日看将老，心与青云自有期。今对晴峰无十里，世缘多累暗生悲。",
        "object_id": "5ffb9229-778c-4658-a3f2-3647f2c78658"
    },
    {
        "title": "怀政禅师院",
        "author": "杜牧",
        "content": "山斋路几层，败衲学真乘。寒暑移双树，光阴尽一灯。风飘高竹雪，泉涨小池冰。莫讶频来此，修身欲到僧。",
        "object_id": "cad612b5-a64b-4663-9313-84c7152468cc"
    },
    {
        "title": "东都送郑处诲校书归上都",
        "author": "杜牧",
        "content": "悠悠渠水清，雨霁洛阳城。槿堕初开艳，蝉闻第一声。故人容易去，白发等闲生。此别无多语，期君晦盛名。",
        "object_id": "763a05fa-d6c1-41a7-b11f-2e3bb9540ef5"
    },
    {
        "title": "重到襄阳哭亡友韦寿朋",
        "author": "杜牧",
        "content": "故人坟树立秋风，伯道无儿迹更空。重到笙歌分散地，隔江吹笛月明中。",
        "object_id": "b809e73b-f524-4922-8e14-9fe0c0348268"
    },
    {
        "title": "有怀重送斛斯判官",
        "author": "杜牧",
        "content": "苍苍烟月满川亭，我有劳歌一为听。将取离魂随白骑，三台星里拜文星。",
        "object_id": "52afa82d-db98-41bc-95b0-638668f4b3a0"
    },
    {
        "title": "念昔游三首 三",
        "author": "杜牧",
        "content": "李白题诗水西寺，古木回岩楼阁风。半醒半醉游三日，红白花开山雨中。",
        "object_id": "ab3d61d5-ed3d-4573-b61d-7e3b9af7715f"
    },
    {
        "title": "栽竹",
        "author": "杜牧",
        "content": "本因遮日种，却似为溪移。历历羽林影，疏疏烟露姿。萧骚寒雨夜，敲劼晚风时。故国何年到，尘冠挂一枝。",
        "object_id": "767881fd-3732-4255-a091-2408754395d1"
    },
    {
        "title": "春怀",
        "author": "杜牧",
        "content": "年光何太急，倏忽又青春。明月谁为主，江山暗换人。莺花潜运老，荣乐渐成尘。遥忆朱门柳，别离应更频。",
        "object_id": "524e074f-6a93-407d-860f-6aedbcafb736"
    },
    {
        "title": "吴宫词二首 二",
        "author": "杜牧",
        "content": "香迳遶吴宫，千帆落照中。鹤鸣山苦雨，鱼跃水多风。城带晚莎绿，池连秋蓼红。当年国门外，谁信伍员忠。",
        "object_id": "2bb8eaf8-053d-4a82-a3f2-50ef87acb86e"
    },
    {
        "title": "忍死留别献监铁裴相公二十叔",
        "author": "杜牧",
        "content": "贤相辅明主，苍生寿域开。青春辞白日，幽壤作黄埃。岂是无多士，偏蒙不弃才。孤坟三尺土，谁可为培栽。",
        "object_id": "33ec79f1-061f-44ef-97f0-3ffaa3e1b3d8"
    },
    {
        "title": "梅",
        "author": "杜牧",
        "content": "轻盈照溪水，掩敛下瑶台。妒雪聊相比，欺春不逐来。偶同佳客见，似为冻醪开。若在秦楼畔，堪为弄玉媒。",
        "object_id": "273c54cd-db27-4ede-9b96-4412483aab04"
    },
    {
        "title": "故洛阳城有感",
        "author": "杜牧",
        "content": "一片宫墙当道危，行人为尔去迟迟。筚圭苑里秋风后，平乐馆前斜日时。锢党岂能留汉鼎，清谈空解识胡儿。千烧万战坤灵死，惨惨终年鸟雀悲。",
        "object_id": "643c46d6-1e3f-41f0-b78c-60df0400e496"
    },
    {
        "title": "赤壁",
        "author": "杜牧",
        "content": "折戟沈沙铁未销，自将磨洗认前朝。东风不与周郎便，铜雀春深鏁二乔。",
        "object_id": "7c93c162-d424-4d91-b71b-7c9b81713b8c"
    },
    {
        "title": "赠别二首 一",
        "author": "杜牧",
        "content": "娉娉袅袅十三余，豆蔻梢头二月初。春风十里扬州路，卷上珠帘总不如。",
        "object_id": "54008cd0-f9bf-424f-bc55-f15c1e9025f3"
    },
    {
        "title": "望少华三首 二",
        "author": "杜牧",
        "content": "文字波中去不还，物情初雨是非闲。时名竟是无端事，羞对灵山道爱山。",
        "object_id": "5167f16f-2433-4946-9838-33fe3aaa5737"
    },
    {
        "title": "金陵",
        "author": "杜牧",
        "content": "始发碧江口，旷然谐远心。风清舟在鉴，日落水浮金。瓜步逢潮信，台城过雁音。故乡何处是，云外即乔林。",
        "object_id": "c42792a9-b483-48a9-8f8d-b0ed6d22db1c"
    },
    {
        "title": "送荔浦蒋明府赴任",
        "author": "杜牧",
        "content": "路长春欲尽，歌怨酒多酣。白社莲塘北，青袍桂水南。驿行盘鸟道，船宿避龙潭。真得诗人趣，烟霞处处谙。",
        "object_id": "00a3c877-5904-43d5-8248-7327151eb464"
    },
    {
        "title": "云梦泽",
        "author": "杜牧",
        "content": "日旗龙斾想飘扬，一索功高缚楚王。直是超然五湖客，未如终始郭汾阳。",
        "object_id": "bc64fa88-7231-45a4-acfb-20601e9d8440"
    },
    {
        "title": "今皇帝陛下一诏征兵不日功集河湟诸郡次第归降臣获睹圣功辄献歌咏",
        "author": "杜牧",
        "content": "捷书皆应睿谋期，十万曾无一镞遗。汉武惭夸朔方地，周宣休道太原师。威加塞外寒来早，恩入河源冻合迟。听取满城歌舞曲，凉州声韵喜参差。",
        "object_id": "a8302824-60db-4898-b5f7-de39d4666f6b"
    },
    {
        "title": "悲吴王城",
        "author": "杜牧",
        "content": "二月春风江上来，水精波动碎楼台。吴王宫殿柳含翠，苏小宅房花正开。解舞细腰何处往，能歌姹女逐谁回。千秋万古无消息，国作荒原人作灰。",
        "object_id": "13456be7-bc92-41c9-ae31-991f5fe92bb5"
    },
    {
        "title": "山石榴",
        "author": "杜牧",
        "content": "似火山榴映小山，繁中能薄艳中闲。一朵佳人玉钗上，秪疑烧却翠云鬟。",
        "object_id": "1cbf46c5-1136-49a5-954d-22408a0d96df"
    },
    {
        "title": "望少华三首 三",
        "author": "杜牧",
        "content": "眼看云鹤不相随，何况尘中事作为。好伴羽人深洞去，月前秋听玉参差。",
        "object_id": "63f59cc5-72e0-49bf-b420-13d2bbfa6d0f"
    },
    {
        "title": "闲题",
        "author": "杜牧",
        "content": "男儿所在即为家，百镒黄金一朵花。借问春风何处好，绿杨深巷马头斜。",
        "object_id": "fa3e549f-176c-48b3-bf3e-c713f218bea3"
    },
    {
        "title": "扬州三首 一",
        "author": "杜牧",
        "content": "炀帝雷塘土，迷藏有旧楼。谁家唱水调，明月满扬州。骏马宜闲出，千金好旧游。喧阗醉年少，半脱紫茸裘。",
        "object_id": "554f48ec-69db-4890-96b5-7eaca5e6596e"
    },
    {
        "title": "赠别二首 二",
        "author": "杜牧",
        "content": "多情却似总无情，唯觉尊前笑不成。蜡烛有心还惜别，替人垂泪到天明。",
        "object_id": "a7f425de-143b-493d-bb51-13e27c68e871"
    },
    {
        "title": "金谷园",
        "author": "杜牧",
        "content": "繁华事散逐香尘，流水无情草自春。日暮东风怨啼鸟，落花犹似堕楼人。",
        "object_id": "80159919-0b66-4956-a563-ef9bcf6a05c0"
    },
    {
        "title": "秋夕有怀",
        "author": "杜牧",
        "content": "念远坐西阁，华池涵月凉。书回秋欲尽，酒醒夜初长。露白莲衣浅，风清蕙带香。前年此佳景，兰棹醉横塘。",
        "object_id": "0b859bef-0c17-45ab-845d-9875dd865677"
    },
    {
        "title": "除官行至昭应闻友人出官因寄",
        "author": "杜牧",
        "content": "贱子来千里，明公去一麾。可能休涕泪，岂独感恩知。草木穷秋后，山川落照时。如何望故国，驱马却迟迟。",
        "object_id": "8ff7d3b9-9b28-4293-8fde-aae03e263d65"
    },
    {
        "title": "闺情代作",
        "author": "杜牧",
        "content": "梧桐叶落雁初归，迢递无因寄远衣。月照石泉金点冷，凤酣箫管玉声微。佳人刀杵秋风外，荡子从征梦寐希。遥望戌楼天欲晓，满城冬鼓白云飞。",
        "object_id": "0dab2d47-1373-43bb-99b0-06b6d5129945"
    },
    {
        "title": "奉和白相公圣德和平致兹休运岁终功就合咏盛明呈上三相公长句四韵",
        "author": "杜牧",
        "content": "行看腊破好年光，万寿南山对未央。黠戛可汗修职贡，文思天子复河湟。应须日驭西巡狩，不假星弧北射狼。吉甫裁诗歌盛业，一篇江汉美宣王。",
        "object_id": "e9c2e42e-a6c1-4203-9970-e23b77e06a78"
    },
    {
        "title": "扬州三首 二",
        "author": "杜牧",
        "content": "秋风放萤苑，春草鬬鸡台。金络擎雕去，鸾环拾翠来。蜀船红锦重，越橐水沈堆。处处皆华表，淮王奈却回。",
        "object_id": "a75989ce-f97f-4abc-bc28-4463c888ccc7"
    },
    {
        "title": "柳长句",
        "author": "杜牧",
        "content": "日落水流西复东，春光不尽柳何穷。巫娥庙里低含雨，宋玉宅前斜带风。不嫌榆荚共争翠，深与桃花相映红。灞上汉南千万树，几人游宦别离中。",
        "object_id": "cc24cf38-f6e8-456b-9ca0-5deaf9ca640e"
    },
    {
        "title": "登澧州驿楼寄京兆韦尹",
        "author": "杜牧",
        "content": "一话涔阳旧使君，郡人回首望青云。政声长与江声在，自到津楼日夜闻。",
        "object_id": "ec610ff7-9b53-4b32-a1ba-3be555613e3d"
    },
    {
        "title": "秋霁寄远",
        "author": "杜牧",
        "content": "初霁独登赏，西楼多远风。横烟秋水上，疏雨夕阳中。高树下山鸟，平芜飞草虫。唯应待明月，千里与君同。",
        "object_id": "1b368e99-78ba-45ce-9a35-2bf5c0a250bb"
    },
    {
        "title": "过华清宫绝句三首 一",
        "author": "杜牧",
        "content": "长安回望绣成堆，山顶千门次第开。一骑红尘妃子笑，无人知是荔枝来。",
        "object_id": "14316b5b-cba2-41e0-84bd-3c3ed0c02407"
    },
    {
        "title": "七夕",
        "author": "杜牧",
        "content": "云堦月地一相过，未抵经年别恨多。最恨明朝洗车雨，不教回脚渡天河。",
        "object_id": "4f748737-934b-41fb-92a1-15ac0106f5ff"
    },
    {
        "title": "寄浙东韩八评事",
        "author": "杜牧",
        "content": "一笑五云溪上舟，跳丸日月十经秋。鬓衰酒减欲谁泥，迹辱魂惭好自尤。梦寐几回迷蛱蝶，文章应解伴牢愁。无穷尘土无聊事，不得清言解不休。",
        "object_id": "7879bd00-f62e-4030-9c0e-776e629fefdf"
    },
    {
        "title": "重登科",
        "author": "杜牧",
        "content": "星汉离宫月出轮，满街含笑绮罗春。花前每被青蛾问，何事重来只一人。",
        "object_id": "2029f78f-5712-4d96-ac73-6400df8b6f61"
    },
    {
        "title": "寄沈褒秀才",
        "author": "杜牧",
        "content": "晴河万里色如刀，处处浮云卧碧桃。仙桂茂时金镜晓，洛波飞处玉容高。雄如宝剑冲牛斗，丽似鸳鸯养羽毛。他日忆君何处望，九天香满碧萧骚。",
        "object_id": "c8d3ec3e-a9de-48b3-bbf9-0def81e3e1c6"
    },
    {
        "title": "长安晴望",
        "author": "杜牧",
        "content": "翠屏山对凤城开，碧落摇光霁后来。回识六龙巡幸处，飞烟闲遶望春台。",
        "object_id": "e5597111-7112-45e8-8586-4faecb01f022"
    },
    {
        "title": "经古行宫",
        "author": "杜牧",
        "content": "台阁参差倚太阳，年年花发满山香。重门勘锁青春晚，深殿垂帘白日长。草色芊绵侵御路，泉声呜咽绕宫墙。先皇一去无回驾，红粉云环空断肠。",
        "object_id": "35120a7d-9555-479f-9cdc-370dc97d4b74"
    },
    {
        "title": "感怀诗一首",
        "author": "杜牧",
        "content": "高文会隋季，提剑徇天意。扶持万代人，步骤三皇地。圣云继之神，神仍用文治。德泽酌生灵，沈酣薰骨髓。旄头骑箕尾，风尘蓟门起。胡兵杀汉兵，尸满咸阳市。宣皇走豪杰，谈笑开中否。蟠联两河间，烬萌终不弭。号为精兵处，齐蔡燕赵魏。合环千里疆，争为一家事。逆子嫁虏孙，西邻聘东里。急热同手足，唱和如宫征。法制自作为，礼文争僭拟。压阶螭鬬角，画屋龙交尾。署纸日替名，分财赏称赐。刳隍𣤮万寻，缭垣叠千雉。誓将付孱孙，血绝然方已。九庙仗神灵，四海为输委。如何七十年，汗赩含羞耻。韩彭不再生，英卫皆为鬼。凶门爪牙辈，穰穰如儿戏。累圣但日吁，阃外将谁寄。屯田数十万，堤防常慑惴。急征赴军须，厚赋资凶器。因隳画一法，且逐随时利。流品极蒙尨，网罗渐离弛。夷狄日开张，黎元愈憔悴。邈矣远太平，萧然尽烦费。至于贞元末，风流恣绮靡。艰极泰循来，元和圣天子。元和圣天子，英明汤武上。茅茨覆宫殿，封章绽帷帐。伍旅拔雄儿，梦卜庸真相。勃云走轰霆，河南一平荡。继于长庆初，燕赵终舁襁。携妻负子来，北阙争顿颡。故老抚儿孙，尔生今有望。茹鲠喉尚隘，负重力未壮。坐幄无奇兵，吞舟漏疏网。骨添蓟垣沙，血涨滹沱浪。只云徒有征，安能问无状。一日五诸侯，奔亡如鸟往。取之难梯天，失之易反掌。苍然太行路，翦翦还榛莽。关西贱男子，誓肉虏杯羹。请数系虏事，谁其为我听。荡荡乾坤大，曈曈日月明。叱起文武业，可以豁洪溟。安得封域内，长有扈苗征。七十里百里，彼亦何尝争。往往念所至，得醉愁苏醒。韬舌辱壮心，叫阍无助声。聊书感怀韵，焚之遗贾生。",
        "object_id": "068a3721-4aa5-44d9-abfd-10e1d010ad6b"
    },
    {
        "title": "扬州三首 三",
        "author": "杜牧",
        "content": "街垂千步柳，霞映两重城。天碧台阁丽，风凉歌管清。纤腰间长袖，玉珮杂繁缨。拖轴诚为壮，豪华不可名。自是荒淫罪何妨作帝京。",
        "object_id": "c761c2ee-9b29-45a2-bdea-af11fa94f7c3"
    },
    {
        "title": "隋堤柳",
        "author": "杜牧",
        "content": "夹岸垂杨三百里，秪应图画最相宜。自嫌流落西归疾，不见东风二月时。",
        "object_id": "f3e578a1-2ab6-4397-b2ff-a9d27f8568a3"
    },
    {
        "title": "泊秦淮",
        "author": "杜牧",
        "content": "烟笼寒水月笼沙，夜泊秦淮近酒家。商女不知亡国恨，隔江犹唱后庭花。",
        "object_id": "8de30193-fba7-4aef-9ff9-c3726a22104d"
    },
    {
        "title": "盆池",
        "author": "杜牧",
        "content": "凿破苍苔地，偷他一片天。白云生镜里，明月落堦前。",
        "object_id": "624504f6-79e1-4ff4-85ef-38fb864fce36"
    },
    {
        "title": "游边",
        "author": "杜牧",
        "content": "黄沙连海路无尘，边草长枯不见春。日暮拂云堆下过，马前逢著射雕人。",
        "object_id": "28799a12-e0c3-48ef-a28a-5524333f8f4a"
    },
    {
        "title": "蔷薇花",
        "author": "杜牧",
        "content": "朵朵精神叶叶柔，雨晴香拂醉人头。石家锦幛依然在，闲倚狂风夜不收。",
        "object_id": "978ec320-75b9-4de0-b0a1-4bf2f24deba9"
    },
    {
        "title": "过华清宫绝句三首 二",
        "author": "杜牧",
        "content": "新丰绿树起黄埃，数骑渔阳探使回。霓裳一曲千峰上，舞破中原始下来。",
        "object_id": "cb86c6a7-f428-4126-8e80-262b9e3d7a52"
    },
    {
        "title": "入关",
        "author": "杜牧",
        "content": "东西南北数衢通，曾取江西径过东。今日更寻南去路，未秋应有北归鸿。",
        "object_id": "e23c0686-ed4f-49fe-bef0-87d3f0208bc9"
    },
    {
        "title": "润州二首 一",
        "author": "杜牧",
        "content": "句吴亭东千里秋，放歌曾作昔年游。青苔寺里无马迹，绿水桥边多酒楼。大抵南朝皆旷达，可怜东晋最风流。月明更想桓伊在，一笛闻吹出塞愁。",
        "object_id": "6e659f21-993b-44be-9ceb-66d0a9d9206a"
    },
    {
        "title": "岁旦朝回口号",
        "author": "杜牧",
        "content": "星河犹在整朝衣，远望天门再拜归。笑向春风初五十，敢言知命且知非。",
        "object_id": "40fdde29-bf45-4fa7-a789-92fd327974e0"
    },
    {
        "title": "宣州开元寺赠惟真上人",
        "author": "杜牧",
        "content": "曾与径山为小师，千年僧行众人知。夜深月色当禅处，斋后钟声到讲时。经雨绿苔侵古画，过秋红叶落新诗。劝君莫厌江城客，虽在风尘别有期。",
        "object_id": "4de353cb-66da-46ad-bb87-7fe9a9052fa5"
    },
    {
        "title": "杜秋娘诗",
        "author": "杜牧",
        "content": "京江水清滑，生女白如脂。其间杜秋者，不劳朱粉施。老濞即山铸，后庭千双眉。秋持玉斝醉，与唱金缕衣。濞既白首叛，秋亦红泪滋。吴江落日渡，灞岸绿杨垂。联裾见天子，盼眄独依依。椒壁悬锦幕，镜奁蟠蛟螭。低鬟认新宠，窈袅复融怡。月上白璧门，桂影凉参差。金阶露新重，闲捻紫箫吹。莓苔夹城路，南苑雁初飞。红粉羽林仗，独赐辟邪旗。归来煮豹胎，餍饫不能饴。咸池升日庆，铜雀分香悲。雷音后车远，事往落花时。燕禖得皇子，壮髪绿緌緌。画堂授傅姆，天人亲捧持。虎睛珠络褓，金盘犀镇帷。长杨射熊罴，武帐弄哑咿。渐抛竹马剧，稍出舞鸡奇。崭崭整冠珮，侍宴坐瑶池。眉宇俨图画，神秀射朝辉。一尺桐偶人，江充知自欺。王幽茅土削，秋放故乡归。觚棱拂斗极，回首尚迟迟。四朝三十载，似梦复疑非。潼关识旧吏，吏髪已如丝。却唤吴江渡，舟人那得知。归来四邻改，茂苑草菲菲。清血洒不尽，仰天知问谁。寒衣一匹素，夜借邻人机。我昨金陵过，闻之为歔欷。自古皆一贯，变化安能推。夏姬灭两国，逃作巫臣姬。西子下姑苏，一舸逐鸱夷。织室魏豹俘，作汉太平基。误置代籍中，两朝尊母仪。光武绍高祖，本系生唐儿。珊瑚破高齐，作婢舂黄糜。萧后去扬州，突厥为阏氏。女子固不定，士林亦难期。射钩后呼父，钓翁王者师。无国要孟子，有人毁仲尼。秦因逐客令，柄归丞相斯。安知魏齐首，见断箦中尸。给丧蹶张辈，廊庙冠峩危。珥貂七叶贵，何妨戎虏支。苏武却生返，邓通终死饥。主张既难测，翻覆亦其宜。地尽有何物，天外复何之。指何为而捉，足何为而驰。耳何为而听，目何为而窥。己身不自晓，此外何思惟。因倾一樽酒，题作杜秋诗。愁来独长咏，聊可以自怡。",
        "object_id": "eba238d6-5856-4554-9945-fd22d9a421f8"
    },
    {
        "title": "柳绝句",
        "author": "杜牧",
        "content": "数树新开翠影齐，倚风情态被春迷。依依故国樊川恨，半掩村桥半掩溪。",
        "object_id": "00430c53-2891-4917-ba7c-5cccc0dcf9b0"
    },
    {
        "title": "秋浦途中",
        "author": "杜牧",
        "content": "萧萧山路穷秋雨，淅淅溪风一岸蒲。为问寒沙新到雁，来时还下杜陵无。",
        "object_id": "12f3e91e-1c38-487b-a645-bbf19ac943ae"
    },
    {
        "title": "有寄",
        "author": "杜牧",
        "content": "云阔烟深树，江澄水浴秋。美人何处在，明月万山头。",
        "object_id": "3a624d90-4a1d-4319-bbdd-e470fd96914b"
    },
    {
        "title": "将赴池州道中作",
        "author": "杜牧",
        "content": "青阳云水去年寻，黄绢歌诗出翰林。投辖暂停留酒客，绛帷斜系满松阴。妖人笑我不相问，道者应知归路心。南去南来尽乡国，月明秋水只沈沈。",
        "object_id": "092a87b0-7174-4349-aa8e-66e55664ce16"
    },
    {
        "title": "过华清宫绝句三首 三",
        "author": "杜牧",
        "content": "万国笙歌醉太平，倚天楼殿月分明。云中乱拍禄山舞，风过重峦下笑声。",
        "object_id": "337d1cf5-29eb-44e3-a32e-30f97274ba7f"
    },
    {
        "title": "骕骦骏",
        "author": "杜牧",
        "content": "瑶池罢游宴，良乐委尘沙。遭遇不遭遇，盐车与鼓车。",
        "object_id": "1dd45230-903a-405d-bb6a-4640a6c18040"
    },
    {
        "title": "句",
        "author": "杜牧",
        "content": "幽人听达曙，聊罢苏床琴。鱼多知海熟，药少觉山贫。土控吴兼越，州连歙与池。山河地襟带，军镇国藩维。绿水櫂云月，洞庭归路长。春桥垂酒幔，夜栅集茶樯。箬影沈溪暖，蘋花遶郭香。经冬野菜青青色，未腊山梅树树花。半破前峰月。",
        "object_id": "9f60ca29-73a7-4d6d-920c-163e1757cd78"
    },
    {
        "title": "郡斋独酌",
        "author": "杜牧",
        "content": "前年鬓生雪，今年须带霜。时节序鳞次，古今同雁行。甘英穷西海，四万到洛阳。东南我所见，北可计幽荒。中画一万国，角角棋布方。地顽压不穴，天迥老不僵。屈指百万世，过如霹雳忙。人生落其内，何者为彭殇。促束自系缚，儒衣宽且长。旗亭雪中过，敢问当垆娘。我爱李侍中，标标七尺强。白羽八扎弓，䏶压绿檀枪。风前略横阵，紫髯分两傍。淮西万虎士，怒目不敢当。功成赐宴麟德殿，猿超鹘掠广球场。三千宫女侧头看，相排踏碎双明珰。旌竿幖幖旗㸌㸌，意气横鞭归故乡。我爱朱处士，三吴当中央。罢亚百顷稻，西风吹半黄。尚可活乡里，岂唯满囷仓。后岭翠扑扑，前溪碧泱泱。雾晓起凫雁，日晚下牛羊。叔舅欲饮我，社瓮尔来尝。伯姊子欲归，彼亦有壶浆。西阡下柳坞，东陌绕荷塘。姻亲骨肉舍，烟火遥相望。太守政如水，长官贪似狼。征输一云毕，任尔自存亡。我昔造其室，羽仪鸾鹤翔。交横碧流上，竹映琴书床。出语无近俗，尧舜禹武汤。问今天子少，谁人为栋梁。我曰天子圣，晋公提纪纲。联兵数十万，附海正诛沧。谓言大义小不义，取易卷席如探囊。犀甲吴兵鬬弓弩，虵矛燕戟驰锋铓。岂知三载几百战，钩车不得望其墙。荅云此山外，有事同胡羌。谁将国伐叛，话与钓鱼郎。溪南重回首，一径出修篁。尔来十三岁，斯人未曾忘。往往自抚己，泪下神苍茫。御史诏分洛，举趾何猖狂。阙下谏官业，拜疏无文章。寻僧解忧梦，乞酒缓愁肠。岂为妻子计，未去山林藏。平生五色线，愿补舜衣裳。弦歌教燕赵，兰芷浴河湟。腥膻一扫洒，凶狠皆披攘。生人但眠食，寿域富农桑。孤吟志在此，自亦笑荒唐。江郡雨初霁，刀好截秋光。池边成独酌，拥鼻菊枝香。醺酣更唱太平曲，仁圣天子寿无疆。",
        "object_id": "3bf6ce08-f7a1-4c94-b690-0bf055d27c98"
    },
    {
        "title": "及第后寄长安故人",
        "author": "杜牧",
        "content": "东都放榜未花开，三十三人走马回。秦地少年多酿酒，已将春色入关来。",
        "object_id": "f70b17f7-1b78-4f15-a342-a42d3ff8835f"
    },
    {
        "title": "润州二首 二",
        "author": "杜牧",
        "content": "谢眺诗中佳丽地，夫差传里水犀军。城高铁瓮横强弩，柳暗朱楼多梦云。画角爱飘江北去，钓歌长向月中闻。扬州尘土试回首，不惜千金借与君。",
        "object_id": "34230058-6ff4-4ec3-b248-67e005ed9403"
    },
    {
        "title": "题桃花夫人庙",
        "author": "杜牧",
        "content": "细腰宫里露桃新，脉脉无言度几春。至竟息亡缘底事，可怜金谷坠楼人。",
        "object_id": "5029a80b-731c-43a4-a302-23920b4c64dd"
    },
    {
        "title": "斑竹筒簟",
        "author": "杜牧",
        "content": "血染斑斑成锦纹，昔年遗恨至今存。分明知是湘妃泣，何忍将身卧泪痕。",
        "object_id": "045c7c1e-9eee-40a0-b81d-6431e8ba457f"
    },
    {
        "title": "秋晚怀茅山石涵村舍",
        "author": "杜牧",
        "content": "十亩山田近石涵，村居风俗旧曾谙。帘前白艾惊春燕，篱上青桑待晚蚕。云暖采茶来岭北，月明沽酒过溪南。陵阳秋尽多归思，红树萧萧覆碧潭。",
        "object_id": "1c6c8b83-6bf8-4cf1-a6f9-72a7480931ad"
    },
    {
        "title": "登乐游原",
        "author": "杜牧",
        "content": "长空澹澹孤鸟没，万古销沈向此中。看取汉家何事业，五陵无树起秋风。",
        "object_id": "6a2432a7-d169-4216-8aaa-212a2ef3b690"
    },
    {
        "title": "独柳",
        "author": "杜牧",
        "content": "含烟一株柳，拂地摇风久。佳人不忍折，怅望回纤手。",
        "object_id": "ab6eb2e3-96e6-49bc-ad2c-c70fe0fe889d"
    },
    {
        "title": "偶作",
        "author": "杜牧",
        "content": "才子风流咏晓霞，倚楼吟住日初斜。惊杀东邻绣床女，错将黄晕压檀花。",
        "object_id": "c1c063c6-ca9b-416b-9bfc-2c86bbb99f15"
    },
    {
        "title": "隋宫春",
        "author": "杜牧",
        "content": "龙舟东下事成空，蔓草萋萋满故宫。亡国亡家为颜色，露桃犹自恨春风。",
        "object_id": "c96d8cbe-15b2-4741-8223-cdf24c7d0b3c"
    },
    {
        "title": "题扬州禅智寺",
        "author": "杜牧",
        "content": "雨过一蝉噪，飘萧松桂秋。青苔满阶砌，白鸟故迟留。暮霭生深树，斜阳下小楼。谁知竹西路，歌吹是扬州。",
        "object_id": "48c6fee4-fc95-4b0e-8107-6ec225e1b79d"
    },
    {
        "title": "渡吴江",
        "author": "杜牧",
        "content": "堠馆人稀夜更长，姑苏城远树苍苍。江湖潮落高楼迥，河汉秋归广殿凉。月转碧梧移鹊影，露低红草湿萤光。文园诗侣应多思，莫醉笙歌掩华堂。",
        "object_id": "c9515433-e5f5-40a4-b067-478ffa3d581c"
    },
    {
        "title": "张好好诗",
        "author": "杜牧",
        "content": "君为豫章姝，十三才有余。翠茁凤生尾，丹叶莲含跗。高阁倚天半，章江联碧虚。此地试君唱，特使华筵铺。主人顾四座，始讶来踟蹰。吴娃起引赞，低徊映长裾。双鬟可高下，才过青罗襦。盼盼乍垂袖，一声雏凤呼。繁弦迸关纽，塞管裂圆芦。众音不能逐，袅袅穿云衢。主人再三叹，谓言天下殊。赠之天马锦，副以水犀梳。龙沙看秋浪，明月游朱湖。自此每相见，三日已为疏。玉质随月满，艳态逐春舒。绛唇渐轻巧，云步转虚徐。旌斾忽东下，笙歌随舳舻。霜凋谢楼树，沙暖句溪蒲。身外任尘土，樽前极欢娱。飘然集仙客，讽赋欺相如。聘之碧瑶珮，载以紫云车。洞闭水声远，月高蟾影孤。尔来未几岁，散尽高阳徒。洛城重相见，婥婥为当垆。怪我苦何事，少年垂白须。朋游今在否，落拓更能无。门馆恸哭后，水云秋景初。斜日挂衰柳，凉风生座隅。洒尽满襟泪，短歌聊一书。",
        "object_id": "19b95441-a769-42ee-89b6-dc618f37b993"
    },
    {
        "title": "闻庆州赵纵使君与党项战中箭身死辄书长句",
        "author": "杜牧",
        "content": "将军独乘铁骢马，榆溪战中金仆姑。死绥却是古来有，骁将自惊今日无。青史文章争点笔，朱门歌舞笑捐躯。谁知我亦轻生者，不得君王丈二殳。",
        "object_id": "5a429d13-1d1b-4a15-9823-4abea75b9fa4"
    },
    {
        "title": "早雁",
        "author": "杜牧",
        "content": "金河秋半虏弦开，云外惊飞四散哀。仙掌月明孤影过，长门灯暗数声来。须知胡骑纷纷在，岂逐春风一一回。莫厌潇湘少人处，水多菰米岸莓苔。",
        "object_id": "9ee69d68-c50d-4a8e-9125-9ce8b90e38de"
    },
    {
        "title": "初春有感寄歙州邢员外",
        "author": "杜牧",
        "content": "雪涨前溪水，啼声已绕滩。梅衰未减态，春嫩不禁寒。迹去梦一觉，年来事百般。",
        "object_id": "0fb652c9-c48c-4a0b-bf5a-250c2ecd52a5"
    },
    {
        "title": "龙丘途中二首 一",
        "author": "杜牧",
        "content": "汉苑残花别，吴江盛夏来。唯看万树合，不见一枝开。",
        "object_id": "aad6ca7c-09f5-4e83-9448-179f08519125"
    },
    {
        "title": "留题李侍御书斋",
        "author": "杜牧",
        "content": "曾话平生志，书斋几见留。道孤心易感，恩重力难酬。独立千峰晚，频来一叶秋。鸡鸣应有处，不学泪空流。",
        "object_id": "b7fb92f5-2218-4360-af84-2b553b1060d1"
    },
    {
        "title": "和严恽秀才落花",
        "author": "杜牧",
        "content": "共惜流年留不得，且环流水醉流杯。无情红艳年年盛，不恨凋零却恨开。",
        "object_id": "edd29e7b-b762-43ed-978c-ad693c7ec708"
    },
    {
        "title": "蛮中醉",
        "author": "杜牧",
        "content": "瘴塞蛮江入洞流，人家多在竹棚头。青山海上无城郭，唯见松牌出象州。",
        "object_id": "18046e74-6340-4797-808e-aaf0a557caee"
    },
    {
        "title": "赠终南兰若僧",
        "author": "杜牧",
        "content": "北阙南山是故乡，两枝仙桂一时芳。休公都不知名姓，始觉禅门气味长。",
        "object_id": "146a9f1c-7fc6-47b5-be72-f668cfc8373b"
    },
    {
        "title": "西江怀古",
        "author": "杜牧",
        "content": "上吞巴汉控潇湘，怒似连山净镜光。魏帝缝囊真戏剧，苻坚投棰更荒唐。千秋钓艇歌明月，万里沙鸥弄夕阳。范蠡清尘何寂寞，好风唯属往来商。",
        "object_id": "32dad2e8-0db2-4828-8d23-9dbb828bab62"
    },
    {
        "title": "龙丘途中二首 二",
        "author": "杜牧",
        "content": "水色饶湘浦，滩声怯建溪。泪流回月上，可得更猿啼。",
        "object_id": "a8f958fb-19a3-4f73-a257-c2b3888fe227"
    },
    {
        "title": "书怀寄中朝往还",
        "author": "杜牧",
        "content": "平生自许少尘埃，为吏尘中势自回。朱绂久惭官借与，白题还叹老将来。须知世路难轻进，岂是君门不大开。霄汉几多同学伴，可怜头角尽卿材。",
        "object_id": "30d52eda-5bb3-4e60-847d-9cef36f891cb"
    },
    {
        "title": "倡楼戏赠",
        "author": "杜牧",
        "content": "细柳桥边深半春，缬衣帘里动香尘。无端有寄闲消息，背插金钗笑向人。",
        "object_id": "f3f5e16e-dc85-4a1d-8668-de42da2b9853"
    },
    {
        "title": "冬至日寄小侄阿宜诗",
        "author": "杜牧",
        "content": "小侄名阿宜，未得三尺长。头圆筋骨紧，两眼明且光。去年学官人，竹马遶四廊。指挥群儿辈，意气何坚刚。今年始读书，下口三五行。随兄旦夕去，敛手整衣裳。去岁冬至日，拜我立我旁。祝尔愿尔贵，仍且寿命长。今年我江外，今日生一阳。忆尔不可见，祝尔倾一觞。阳德比君子，初生甚微茫。排阴出九地，万物随开张。一似小儿学，日就复月将。勤勤不自已，二十能文章。仕宦至公相，致君作尧汤。我家公相家，剑佩尝丁当。旧第开朱门，长安城中央。第中无一物，万卷书满堂。家集二百编，上下驰皇王。多是抚州写，今来五纪强。尚可与尔读，助尔为贤良。经书括根本，史书阅兴亡。高摘屈宋艳，浓薰班马香。李杜泛浩浩，韩柳摩苍苍。近者四君子，与古争强梁。愿尔一祝后，读书日日忙。一日读十纸，一月读一箱。朝廷用文治，大开官职场。愿尔出门去，取官如驱羊。吾兄苦好古，学问不可量。昼居府中治，夜归书满床。后贵有金玉，必不为汝藏。崔昭生崔芸，李兼生窟郎。堆钱一百屋，破散何披猖。今虽未即死，饿冻几欲僵。参军与县尉，尘土惊劻勷。一语不中治，笞棰身满疮。官罢得丝髪，好买百树桑。税钱未输足，得米不敢尝。愿尔闻我语，懽喜入心肠。大明帝宫阙，杜曲我池塘。我若自潦倒，看汝争翱翔。总语诸小道，此诗不可忘。",
        "object_id": "d151956a-dfeb-4637-a84c-740f8650dddc"
    },
    {
        "title": "寓题",
        "author": "杜牧",
        "content": "把酒直须判酩酊，逢花莫惜暂淹留。假如三万六千日，半是悲哀半是愁。",
        "object_id": "cc1f4baf-4d3d-4694-8e1e-2e6a3c06f737"
    },
    {
        "title": "送容州唐中丞赴镇",
        "author": "杜牧",
        "content": "交阯同星座，龙泉佩斗文。烧香翠羽帐，看舞郁金裙。鹢首冲泷浪，犀渠拂岭云。莫教铜柱北，空说马将军。",
        "object_id": "17172d81-1211-4265-8908-4a3ec146106c"
    },
    {
        "title": "䴔䴖",
        "author": "杜牧",
        "content": "芝茎抽绀趾，清唳掷金梭。日翅闲张锦，风池去罥罗。静眠依翠荇，暖戏折高荷。山阴岂无尔，茧字换群鹅。",
        "object_id": "b755806f-5908-4013-9635-f35b5e4d7514"
    },
    {
        "title": "行次白沙馆先寄上河南王侍郎",
        "author": "杜牧",
        "content": "夜程何处宿，山叠树层层。孤馆闲秋雨，空堂停曙灯。歌惭渔浦客，诗学雁门僧。此意无人识，明朝见李膺。",
        "object_id": "4f7c94e4-93c7-45ce-8877-2d47cbd22a4b"
    },
    {
        "title": "寄崔钧",
        "author": "杜牧",
        "content": "缄书报子玉，为我谢平津。自愧扫门士，谁为乞火人。词臣陪羽猎，战将骋骐驎。两地差池恨，江汀醉送君。",
        "object_id": "948e4f5f-bab8-40fe-9bd6-5d0147208933"
    },
    {
        "title": "李甘诗",
        "author": "杜牧",
        "content": "太和八九年，训注极虓虎。潜身九地底，转上青天去。四海镜清澄，千官云片缕。公私各闲暇，追游日相伍。岂知祸乱根，枝叶潜滋莽。九年夏四月，天诫若言语。烈风驾地震，狞雷驱猛雨。夜于正殿阶，拔去千年树。吾君不省觉，二凶日威武。操持北斗柄，开闭天门路。森森明庭士，缩缩循墙鼠。平生负奇节，一旦如奴虏。指名为锢党，状迹谁告诉。喜无李杜诛，敢惮髡钳苦。时当秋夜月，日值曰庚午。喧喧皆传言，明晨相登注。予时与和鼎，官班各持斧。和鼎顾予言，我死知处所。当庭裂诏书，退立须鼎俎。君门晓日开，赭案横霞布。俨雅千官容，勃郁吾累怒。适属命鄜将，昨之传者误。明日诏书下，谪斥南荒去。夜登青泥坂，坠车伤左股。病妻尚在床，稚子初离乳。幽兰思楚泽，恨水啼湘渚。恍恍三闾魂，悠悠一千古。其冬二凶败，涣汗开汤罟。贤者须丧亡，谗人尚堆堵。予于后四年，谏官事明主。常欲雪幽冤，于时一裨补。拜章岂艰难，胆薄多忧惧。如何干斗气，竟作炎荒土。题此涕滋笔，以代投湘赋。",
        "object_id": "d75971af-9e4f-4a60-b7ca-f66222d9e407"
    },
    {
        "title": "鹦鹉",
        "author": "杜牧",
        "content": "华堂日渐高，雕槛系红縚。故国陇山树，美人金剪刀。避笼交翠尾，罅嘴静新毛。不念三缄事，世途皆尔曹。",
        "object_id": "a9bff166-bad3-4e2f-8e9a-3b3dab4c99cd"
    },
    {
        "title": "初上船留寄",
        "author": "杜牧",
        "content": "烟水本好尚，亲交何惨凄。况为珠履客，即泊锦帆堤。沙雁同船去，田鸦遶岸啼。此时还有味，必卧日从西。",
        "object_id": "dfd18bd7-27b8-4502-9d4e-756edc9da381"
    },
    {
        "title": "宫人冢",
        "author": "杜牧",
        "content": "尽是离宫院中女，苑墙城外冢累累。少年入内教歌舞，不识君王到老时。",
        "object_id": "8a7af025-d3cc-48aa-a889-d4760fa64e76"
    },
    {
        "title": "贵游",
        "author": "杜牧",
        "content": "朝回珮马草萋萋，年少恩深卫霍齐。斧钺旧威龙塞北，池台新赐凤城西。门通碧树开金锁，楼对青山倚玉梯。南陌行人尽回首，笙歌一曲暮云低。",
        "object_id": "d505f107-27db-48e3-8e87-87d5a5a671e6"
    },
    {
        "title": "夏州崔常侍自少常亚列出领麾幢十韵",
        "author": "杜牧",
        "content": "帝命诗书将，登坛礼乐卿。三边要高枕，万里得长城。对客犹褒博，填门已斾旌。腰间五绶贵，天下一家荣。野水差新燕，芳郊哢夏莺。别风嘶玉勒，残日望金茎。榆塞孤烟媚，银川绿草明。戈矛虓虎士，弓箭落雕兵。魏绛言堪采，陈汤事偶成。若须垂竹帛，静胜是功名。",
        "object_id": "e5cbf443-9e01-45ed-a539-112611295082"
    },
    {
        "title": "江南怀古",
        "author": "杜牧",
        "content": "车书混一业无穷，井邑山川今古同。戊辰年向金陵过，惆怅闲吟忆庾公。",
        "object_id": "40382e0d-b922-4c98-8ece-aa19d5185786"
    },
    {
        "title": "秋感",
        "author": "杜牧",
        "content": "金风万里思何尽，玉树一窗秋影寒。独掩柴门明月下，泪流香袂倚阑干。",
        "object_id": "a4e6c0b0-c1d7-4f12-9dd9-f96a10b81550"
    },
    {
        "title": "初春雨中舟次和州横江裴使君见迎李赵二秀才同来因书四韵兼寄江南许浑先辈",
        "author": "杜牧",
        "content": "芳草渡头微雨时，万株杨柳拂波垂。蒲根水暖雁初浴，梅径香寒蜂未知。辞客倚风吟暗淡，使君回马湿旌旗。江南仲蔚多情调，怅望春阴几首诗。",
        "object_id": "9cda8e61-fac0-4c14-ad84-72d7318dd31d"
    },
    {
        "title": "寄浙西李判官",
        "author": "杜牧",
        "content": "燕台上客意[何如]，四五年来渐渐疏。直道莫抛男子业，遭时还与故人书。青云满眼应骄我，白发浑头少恨渠。唯念贤哉崔大让，可怜无事不歌鱼。",
        "object_id": "bca25064-fdc9-4fb1-8dae-b888e246550b"
    },
    {
        "title": "江南春绝句",
        "author": "杜牧",
        "content": "千里莺啼绿映江，水村山郭酒旗风。南朝四百八十寺，多少楼台烟雨中。",
        "object_id": "b1a23dad-694c-41a0-82b7-6a0ddde6d246"
    },
    {
        "title": "送赵十二赴举",
        "author": "杜牧",
        "content": "省事却因多事力，无心翻似有心来。秋风郡阁残花在，别后何人更一杯。",
        "object_id": "1fc932b9-69e4-4562-b3b9-bf4bfeae9e54"
    },
    {
        "title": "秋岸",
        "author": "杜牧",
        "content": "河岸微退落，柳影微雕疏。船上听呼穉，堤南趁漉鱼。数帆旗去疾，一艇箭回初。曾入相思梦，因凭附远书。",
        "object_id": "03fbb30a-6407-405e-aa6a-2ac07781217e"
    },
    {
        "title": "越中",
        "author": "杜牧",
        "content": "石城花暖鹧鸪飞，征客春帆秋不归。犹自保郎心似石，绫梭夜夜织寒衣。",
        "object_id": "c49367d4-cdb7-4cc3-8433-0cac723302aa"
    },
    {
        "title": "洛中送冀处士东游",
        "author": "杜牧",
        "content": "处士有儒术，走可挟车辀。坛宇宽帖帖，符彩高酋酋。不爱事耕稼，不乐干王侯。四十余年中，超超为浪游。元和五六岁，客于幽魏州。幽魏多壮士，意气相淹留。刘济愿跪履，田兴请建筹。处士拱两手，笑之但掉头。自此南走越，寻山入罗浮。愿学不死药，粗知其来由。却于童顶上，萧萧玄髪抽。我作八品吏，洛中如系囚。忽遭冀处士，豁若登高楼。拂榻与之坐，十日语不休。论今星璨璨，考古寒飕飕。治乱掘根本，蔓延相牵钩。武事何骏壮，文理何优柔。颜回捧俎豆，项羽横戈矛。祥云遶毛髪，高浪开咽喉。但可感神鬼，安能为献酬。好入天子梦，刻像来尔求。胡为去吴会，欲浮沧海舟。赠以蜀马棰，副之胡罽裘。饯酒载三斗，东郊黄叶稠。我感有泪下，君唱高歌酬。嵩山高万尺，洛水流千秋。往事不可问，天地空悠悠。四百年炎汉，三十代宗周。二三里遗堵，八九所高丘。人生一世内，何必多悲愁。歌阕解携去，信非吾辈流。",
        "object_id": "e1552a0b-36d0-43ca-bc22-9e8653ec7eb8"
    },
    {
        "title": "鹤",
        "author": "杜牧",
        "content": "清音迎晓月，愁思立寒蒲。丹顶西施颊，霜毛四皓须。碧云行止躁，白鹭性灵麤。终日无群伴，溪边吊影孤。",
        "object_id": "d77c98b5-c087-448d-aa25-0abf916df46b"
    },
    {
        "title": "和州绝句",
        "author": "杜牧",
        "content": "江湖醉渡十年春，牛渚山边六问津。历阳前事知何实，高位纷纷见陷人。",
        "object_id": "a9150feb-1af5-47f2-a858-4a84afec8569"
    },
    {
        "title": "赠渔父",
        "author": "杜牧",
        "content": "芦花深泽静垂纶，月夕烟朝几十春。自说孤舟寒水畔，不曾逢著独醒人。",
        "object_id": "ef9b9e25-0e0d-4eca-83c6-43d1b4fa241f"
    },
    {
        "title": "寄杜子二首 一",
        "author": "杜牧",
        "content": "不识长杨事北胡，且教红袖醉来扶。狂风烈焰虽千尺，豁得平生俊气无。",
        "object_id": "41f83dce-4881-4fcf-b272-d4e8e1384ee9"
    },
    {
        "title": "偶呈郑先辈",
        "author": "杜牧",
        "content": "不语亭亭俨薄妆，画裙双凤郁金香。西京才子旁看取，何似乔家郍窈娘。",
        "object_id": "62506da7-05c5-4c55-878a-0b86b2ab50fe"
    },
    {
        "title": "街西长句",
        "author": "杜牧",
        "content": "碧池新涨浴娇鸦，分鏁长安富贵家。游骑偶同人鬬酒，名园相倚杏交花。银秋騕袅嘶宛马，绣鞅璁珑走钿车。一曲将军何处笛，连云芳草日初斜。",
        "object_id": "747fdddf-b43d-426c-bcbd-2f3b9eccb08e"
    },
    {
        "title": "将赴宣州留题扬州禅智寺",
        "author": "杜牧",
        "content": "故里溪头松柏双，来时尽日倚松窗。杜陵隋苑已绝国，秋晚南游更渡江。",
        "object_id": "0b701d26-ca76-4bef-baa6-0498963a716c"
    },
    {
        "title": "过大梁闻河亭方䜩赠孙子端",
        "author": "杜牧",
        "content": "梁园纵玩归应少，赋雪搜才去必频。板落岂缘无罚酒，不教客右更添人。",
        "object_id": "65e14ccb-0e74-4d14-a441-7ea4c600b3b7"
    },
    {
        "title": "送沈处士赴苏州李中丞招以诗赠行",
        "author": "杜牧",
        "content": "山城树叶红，下有碧溪水。溪桥向吴路，酒旗夸酒美。下马此送君，高歌为君醉。念君苞材能，百工在城垒。空山三十年，鹿裘挂窗睡。自言陇西公，飘然我知己。举酒属吴门，今朝为君起。悬弓三百斤，囊书数万纸。战贼即战贼，为吏即为吏。尽我所有无，惟公之指使。予曰陇西公，滔滔大君子。常思抡群材，一为国家治。譬如匠见木，碍眼皆不弃。大者麤十围，小者细一指。㨝橛与栋梁，施之皆有位。忽然竖明堂，一挥立能致。予亦何为者，亦受公恩纪。处士有常言，残虏为犬豕。常恨两手空，不得一马棰。今依陇西公，如虎傅两翅。公非刺史材，当坐岩廊地。处士魁奇姿，必展平生志。东吴饶风光，翠𪩘多名寺。疏烟亹亹秋，独酌平生思。因书问故人，能忘批纸尾。公或忆姓名，为说都憔悴。",
        "object_id": "2187e5ea-af1d-4503-a3b5-29432a5c2316"
    },
    {
        "title": "鸦",
        "author": "杜牧",
        "content": "扰扰复翻翻，黄昏飏冷烟。毛欺皇后髪，声感楚姬弦。蔓垒盘风下，霜林接翅眠。秪如西旅样，头白岂无缘。",
        "object_id": "79dfd992-325b-4f0d-88fb-41af329b14c9"
    },
    {
        "title": "子规",
        "author": "杜牧",
        "content": "蜀地曾闻子规鸟，宣城又见杜鹃花。一叫一回肠一断，三春三月忆三巴。",
        "object_id": "d93b8de9-bb98-4e94-ac57-56fb66930975"
    },
    {
        "title": "闻范秀才自蜀游江湖",
        "author": "杜牧",
        "content": "蜀道下湘渚，客帆应不迷。江分三峡响，山并九华齐。秋泊雁初宿，夜吟猿乍啼。归时慎行李，莫到石城西。",
        "object_id": "06ac6585-2683-4b5f-b94c-854297f32676"
    },
    {
        "title": "春申君",
        "author": "杜牧",
        "content": "烈士思酬国士恩，春申谁与快冤魂。三千宾客总珠履，欲使何人杀李园。",
        "object_id": "f06ddbb3-1a93-425c-9cc3-83d40f526348"
    },
    {
        "title": "题乌江亭",
        "author": "杜牧",
        "content": "胜败兵家事不期，包羞忍耻是男儿。江东子弟多才俊，卷土重来未可知。",
        "object_id": "ce45b6ae-176c-44be-834e-95f1f4cc2f92"
    },
    {
        "title": "叹花",
        "author": "杜牧",
        "content": "自恨寻芳到已迟，往年曾见未开时。如今风摆花狼籍，绿叶成阴子满枝。",
        "object_id": "ffc847e7-2310-4a97-94e1-0ae702802599"
    },
    {
        "title": "题宣州开元寺水阁阁下宛溪夹溪居人",
        "author": "杜牧",
        "content": "六朝文物草连空，天淡云闲今古同。鸟去鸟来山色里，人歌人哭水声中。深秋帘幕千家雨，落日楼台一笛风。惆怅无因见范蠡，参差烟树五湖东。",
        "object_id": "fd8f10d0-5751-4610-a901-550e74fb161b"
    },
    {
        "title": "鹭鸶",
        "author": "杜牧",
        "content": "雪衣雪髪青玉觜，群捕鱼儿溪影中。惊飞远映碧山去，一树梨花落晚风。",
        "object_id": "db60ce28-affd-4810-90aa-0937eba12898"
    },
    {
        "title": "题吴兴消暑楼十二韵",
        "author": "杜牧",
        "content": "晴日登攀好，危楼物象饶。一溪通四境，万岫饶层霄。鸟翼舒华屋，鱼鳞棹短桡。浪花机乍织，云叶匠新雕。台榭罗嘉卉，城池敞丽谯。蟾蜍来作鉴，䗖蝀引成桥。燕任随秋叶，人空集早潮。楚鸿行尽直，沙鹭立偏翘。暮角凄游旅，清歌惨泬寥。景牵游目困，愁托酒肠销。远吹流松韵，残阳渡柳桥。时陪庾公赏，还悟脱烦嚣。",
        "object_id": "00832388-93b3-4e79-bc30-5ab2ce6d5ee3"
    },
    {
        "title": "奉陵宫人",
        "author": "杜牧",
        "content": "相如死后无词客，延寿亡来绝画工。玉颜不是黄金少，泪滴秋山入寿宫。",
        "object_id": "a7ed23a0-683c-4d52-8e5e-abfed4b24bb5"
    },
    {
        "title": "题横江馆",
        "author": "杜牧",
        "content": "孙家兄弟晋龙骧，驰骋功名业帝王。至竟江山谁是主，苔矶空属钓鱼郎。",
        "object_id": "73a0e38b-f3c6-456c-9120-79a385acbde6"
    },
    {
        "title": "寄杜子二首 二",
        "author": "杜牧",
        "content": "武牢关吏应相笑，个里年年往复来。若问使君何处去，为言相忆首长回。",
        "object_id": "1262cfeb-1081-4b6d-8996-fde8d1ef31d8"
    },
    {
        "title": "江楼",
        "author": "杜牧",
        "content": "独酌芳春酒，登楼已半醺。谁惊一行雁，冲断过江云。",
        "object_id": "9d95e279-c674-4b69-a5e9-1b8585ff0f21"
    },
    {
        "title": "绿萝",
        "author": "杜牧",
        "content": "绿萝萦数匝，本在草堂间。秋色寄高树，昼阴笼近山。移花疏处过，𣃁药困时攀。日暮微风起，难寻旧径还。",
        "object_id": "a5272df5-6b7d-485f-a6bd-f1df33a54ae6"
    },
    {
        "title": "长安送友人游湖南",
        "author": "杜牧",
        "content": "子性剧弘和，愚衷深褊狷。相舍嚣𫍢中，吾过何由鲜。楚南饶风烟，湘岸苦萦宛。山密夕阳多，人稀芳草远。青梅繁枝低，斑笋新梢短。莫哭葬鱼人，酒醒且眠饭。",
        "object_id": "d312c06e-0822-4f79-976e-a17d24284aec"
    },
    {
        "title": "题刘秀才新竹",
        "author": "杜牧",
        "content": "数茎幽玉色，晓夕翠烟分。声破寒窗梦，根穿绿藓纹。渐笼当槛日，欲碍入帘云。不是山阴客，何人爱此君。",
        "object_id": "ddc766a7-d68e-4866-8605-c629e84ac134"
    },
    {
        "title": "缺题 一",
        "author": "杜牧",
        "content": "我爱朱处士，三吴居中央。罢亚百顷稻，西风吹半黄。",
        "object_id": "e3d82d35-429f-4282-aab8-438f0c7da171"
    },
    {
        "title": "卢秀才将出王屋高步名场江南相逢赠别",
        "author": "杜牧",
        "content": "王屋山人有古文，欲攀青桂弄氛氲。将携健笔干明主，莫向仙坛问白云。驰逐宁教争处让，是非偏忌众人分。交游话我凭君道，除却鲈鱼更不闻。",
        "object_id": "54ec5857-33f0-42fb-8b62-dfbf80a7d77a"
    },
    {
        "title": "宣州送裴坦判官往舒州时牧欲赴官归京",
        "author": "杜牧",
        "content": "日暖泥融雪半销，行人芳草马声骄。九华山路云遮寺，清弋江村柳拂桥。君意如鸿高的的，我心悬斾正摇摇。同来不得同归去，故国逢春一寂寥。",
        "object_id": "a3e5a592-dc26-4cc9-a310-525f32b195f6"
    },
    {
        "title": "奉送中丞姐夫俦自大理卿出镇江西叙事书怀因成十二韵",
        "author": "杜牧",
        "content": "惟帝忧南纪，搜贤与大藩。梅仙调步骤，庾亮拂橐鞬。一室何劳扫，三章自不冤。精明如定国，孤峻似陈蕃。灞岸秋犹嫩，蓝桥水始喧。红旓罣石壁，黑矟断云根。滕阁丹霄倚，章江碧玉奔。一声仙妓唱，千里暮江痕。私好初童稚，官荣见子孙。流年休挂念，万事至无言。玉辇君频过，冯唐将未论。庸书酬万债，竹坞问樊村。",
        "object_id": "c1647238-0c30-4e36-a495-f906bf968b6e"
    },
    {
        "title": "村舍燕",
        "author": "杜牧",
        "content": "汉宫一百四十五，多下珠帘闭琐窗。何处营巢夏将半，茅檐烟里语双双。",
        "object_id": "7ae31638-4d94-433c-94f4-dbe0a936dd67"
    },
    {
        "title": "寄澧州张舍人笛",
        "author": "杜牧",
        "content": "髪匀肉好生春岭，截玉钻星寄使君。檀的染时痕半月，落梅飘处响穿云。楼中威凤倾冠听，沙上惊鸿掠水分。遥想紫泥封诏罢，夜深应隔禁墙闻。",
        "object_id": "10a4bf8c-caed-42a0-8ae2-9be9ac847b94"
    },
    {
        "title": "旅宿",
        "author": "杜牧",
        "content": "旅馆无良伴，凝情自悄然。寒灯思旧事，断雁警愁眠。远梦归侵晓，家书到隔年。湘江好烟月，门系钓鱼船。",
        "object_id": "200fe9fa-0221-4123-86de-4d63ce9d3daf"
    },
    {
        "title": "宿东横山濑",
        "author": "杜牧",
        "content": "孤舟路渐赊，时见碧桃花。溪雨滩声急，岩风树势斜。猕猴悬弱柳，㶉𫛶睡横楂。谩向仙林宿，无人识阮家。",
        "object_id": "fdbb7018-8746-4c25-a00a-336a1a235075"
    },
    {
        "title": "皇风",
        "author": "杜牧",
        "content": "仁圣天子神且武，内兴文教外披攘。以德化人汉文帝，侧身修道周宣王。迒蹊巢穴尽窒塞，礼乐刑政皆弛张。何当提笔侍巡狩，前驱白斾吊河湟。",
        "object_id": "3f98de59-a2b3-494f-a29f-d54bf52b2f19"
    },
    {
        "title": "读韩杜集",
        "author": "杜牧",
        "content": "杜诗韩集愁来读，似倩麻姑痒处抓。天外凤凰谁得髓，无人解合续弦胶。",
        "object_id": "30c9065b-873e-4240-a0ba-e4a4c7ec3cc6"
    },
    {
        "title": "山行",
        "author": "杜牧",
        "content": "远上寒山石径斜，白云生处有人家。停车坐爱枫林晚，霜叶红于二月花。",
        "object_id": "56da3304-439a-400b-b283-16de3add74ce"
    },
    {
        "title": "送刘三复郎中赴阙",
        "author": "杜牧",
        "content": "横溪辞寂寞，金马去追游。好是鸳鸯侣，正逢霄汉秋。玉珂声琐琐，锦帐梦悠悠。微笑知今是，因风谢钓舟。",
        "object_id": "1acab59d-a894-46c8-94e8-0a256c34df65"
    }
]