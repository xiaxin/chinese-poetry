[
    {
        "title": "追和柳恽",
        "author": "李贺",
        "content": "汀洲白蘋草，柳恽乘马归。江头樝树香，岸上蝴蝶飞。酒杯箬叶露，玉轸蜀桐虚。朱楼通水陌，沙暖一双鱼。",
        "object_id": "285d8546-7dc9-41ef-97ce-fbe35e8bb9c0"
    },
    {
        "title": "酬荅二首 二",
        "author": "李贺",
        "content": "雍州二月梅池春，御水䴔䴖暖白蘋。试问酒旗歌板地，今朝谁是拗花人。",
        "object_id": "453b1561-a1c1-4667-995f-4445c2039b97"
    },
    {
        "title": "艾如张",
        "author": "李贺",
        "content": "锦襜褕，绣裆襦。强饮啄，哺尔雏。陇东卧穟满风雨，莫信笼媒陇西去。齐人织网如素空，张在野田平碧中。网丝漠漠无形影，误尔触之伤首红。艾叶绿花谁剪刻，中藏祸机不可测。",
        "object_id": "de51f6f7-eb38-4119-b448-66dc337e4dfa"
    },
    {
        "title": "鼓吹曲辞 将进酒",
        "author": "李贺",
        "content": "将进酒，将进酒。酒中有毒鸩主父，言之主父伤主母。母为妾地父妾天，仰天俯地不忍言。佯为僵踣主父前，主父不知加妾鞭。旁人知妾为主说，主将泪洗鞭头血。推摧主母牵下堂，扶妾遣升堂上床。将进酒，酒中无毒令主寿。愿主回思归主母，遣妾如此事主父。妾为此事人偶知，自惭不密方自悲。主今颠倒安置妾，贪天僭地谁不为。",
        "object_id": "2c1d7719-593f-489d-ae78-3e1e34a66412"
    },
    {
        "title": "马诗二十三首 四",
        "author": "李贺",
        "content": "此马非凡马，房星本是星。向前敲瘦骨，犹自带铜声。",
        "object_id": "b0bca75a-a429-449f-abf5-9e1e0c8cc483"
    },
    {
        "title": "溪晚凉",
        "author": "李贺",
        "content": "白狐向月号山风，秋寒扫云留碧空。玉烟青湿白如幢，银湾晓转流天东。溪汀眠鹭梦征鸿，轻涟不语细游溶。层岫回岑复叠龙，苦篁对客吟歌筒。",
        "object_id": "3ab98ee1-0c01-45cb-966e-981b5b301c8b"
    },
    {
        "title": "春坊正字剑子歌",
        "author": "李贺",
        "content": "先辈匣中三尺水，曾入吴潭斩龙子。隙月斜明刮露寒，练带平铺吹不起。蛟胎皮老蒺藜刺，䴙鹈淬花白鹇尾。直是荆轲一片心，莫教照见春坊字。挼丝团金悬䍡𦌉，神光欲截蓝田玉。提出西方白帝惊，嗷嗷鬼母秋郊哭。",
        "object_id": "14bb787d-e384-4568-a9b7-d6dd6a447125"
    },
    {
        "title": "画角东城",
        "author": "李贺",
        "content": "河转曙萧萧，鸦飞睥睨高。帆长摽越甸，壁冷挂吴刀。淡菜生寒日，鲕鱼潠白涛。水花霑抹额，旗鼓夜迎潮。",
        "object_id": "d0457707-c9f1-4af6-aaa9-87ad58c36e79"
    },
    {
        "title": "相和歌辞 长歌续短歌",
        "author": "李贺",
        "content": "长歌破衣襟，短歌断白发。秦王不可见，旦夕成内热。渴饮壶中酒，饥拔陇头粟。凄凄四月兰，千里一时绿。夜峰何离离，月明落石底。裴回沿石寻，照出高峰外。不得与之游，歌成鬓先改。",
        "object_id": "caa5cc79-ac6f-4c2f-8579-0fd050c93ee8"
    },
    {
        "title": "杂曲歌辞 十二月乐辞 正月",
        "author": "李贺",
        "content": "上楼迎春新春归，暗黄著柳宫漏迟。薄薄淡霭弄野姿，寒绿幽泥生短丝。锦床晓卧玉肌冷，露脸未开对朝暝。官街柳带不堪折，早晚菖蒲胜绾结。",
        "object_id": "8def6541-16ab-4f82-a669-17b2bb5195c7"
    },
    {
        "title": "马诗二十三首 五",
        "author": "李贺",
        "content": "大漠山如雪，燕山月似钩。何当金络脑，快走踏清秋。",
        "object_id": "b1ccc932-7dd7-429c-9868-948a1f91e4f1"
    },
    {
        "title": "上云乐",
        "author": "李贺",
        "content": "飞香走红满天春，花龙盘盘上紫云。三千宫女列金屋，五十弦瑟海上闻。天江碎碎银沙路，嬴女机中断烟素。断烟素，缝衣缕，八月一日君前舞。",
        "object_id": "b8c5f866-877e-4690-b5d3-f6b55bbd27a1"
    },
    {
        "title": "贵公子夜阑曲",
        "author": "李贺",
        "content": "袅袅沈水烟，乌啼夜阑景。曲沼芙蓉波，腰围白玉冷。",
        "object_id": "8f873896-d13b-474f-a111-3c36beb1455c"
    },
    {
        "title": "官不来题皇甫湜先辈厅",
        "author": "李贺",
        "content": "官不来，官庭秋，老桐错干青龙愁。书司曹佐走如牛，叠声问佐官来不。官不来，门幽幽。",
        "object_id": "bb653660-c834-4f30-a5c7-504e99f08354"
    },
    {
        "title": "谢秀才有妾缟练改从于人秀才留之不得[后]生感忆座人制诗嘲谢贺复继四首 一",
        "author": "李贺",
        "content": "谁知泥忆云，望断梨花春。荷丝制机练，竹叶剪花裙。月明啼阿姊，灯暗会良人。也识君夫婿，金鱼挂在身。",
        "object_id": "46c575b1-ebe5-40d7-a165-2e12af5bf58f"
    },
    {
        "title": "摩多楼子",
        "author": "李贺",
        "content": "玉塞去金人，二万四千里。风吹沙作云，一时渡辽水。天白水如练，甲丝双串断。行行莫苦辛，城月犹残半。晓气朔烟上，趢趗胡马蹄。行人临水别，隔陇长东西。",
        "object_id": "dd685601-7976-4c6c-8fd0-169ae4163487"
    },
    {
        "title": "长平箭头歌",
        "author": "李贺",
        "content": "漆灰骨末丹水沙，凄凄古血生铜花。白翎金簳雨中尽，直余三脊残狼牙。我寻平原乘两马，驿东石田蒿坞下。风长日短星萧萧，黑旗云湿悬空夜。左魂右魄啼肌瘦，酪瓶倒尽将羊炙。虫栖雁病芦笋红，回风送客吹阴火。访古汍澜收断镞，折锋赤璺曾刲肉。南陌东城马上儿，劝我将金换簝竹。",
        "object_id": "dd1c0560-c28a-4d9e-b303-5756dc060554"
    },
    {
        "title": "杂曲歌辞 十二月乐辞 二月",
        "author": "李贺",
        "content": "二月饮酒采桑津，宜男草生兰笑人。蒲如交剑风如薰，劳劳胡燕怨酣春。薇帐逗烟生绿尘，金翅峨髻愁暮云。沓飒起舞真珠裙，津头送别唱流水。酒客背寒南山死。",
        "object_id": "1164451a-78ce-4ced-b45a-a0cab3dacd1e"
    },
    {
        "title": "马诗二十三首 六",
        "author": "李贺",
        "content": "饥卧骨查牙，粗毛刺破花。鬣焦朱色落，发断锯长麻。",
        "object_id": "9e8e4fea-14d1-41d0-a777-ddaf67da6146"
    },
    {
        "title": "杂曲歌辞 十二月乐辞 三月",
        "author": "李贺",
        "content": "东方风来满眼春，花城柳暗愁几人，复宫深殿竹风起。新翠舞襟静如水，光风转蕙百余里。暖雾驱云扑天地，军装宫妓扫蛾浅。摇摇锦旗夹城暖，曲水飘香去不归。梨花落尽成秋苑。",
        "object_id": "6edb4622-4f09-4d1c-bc71-a7f284956462"
    },
    {
        "title": "雁门太守行",
        "author": "李贺",
        "content": "黑云压城城欲摧，甲光向日金鳞开。角声满天秋色里，塞上燕脂凝夜紫。半卷红旗临易水，霜重鼓寒声不起。报君黄金台上意，提携玉龙为君死。",
        "object_id": "5ec77a99-b8d7-4845-b03e-47704d8f4fd9"
    },
    {
        "title": "谢秀才有妾缟练改从于人秀才留之不得[后]生感忆座人制诗嘲谢贺复继四首 二",
        "author": "李贺",
        "content": "铜镜立青鸾，燕脂拂紫绵。腮花弄暗粉，眼尾泪侵寒。碧玉破不复，瑶琴重拨弦。今日非昔日，何人敢正看。",
        "object_id": "46b6fa89-674a-4fc1-9f16-661d6bb7955b"
    },
    {
        "title": "马诗二十三首 七",
        "author": "李贺",
        "content": "西母酒将阑，东王饭已干。君王若燕去，谁为拽车辕。",
        "object_id": "38b65cdf-a0e4-4590-ada7-2b2538293225"
    },
    {
        "title": "猛虎行",
        "author": "李贺",
        "content": "长戈莫舂，长弩莫抨。乳孙哺子，教得生狞。举头为城，掉尾为旌。东海黄公，愁见夜行。道逢驺虞，牛哀不平。何用尺刀，壁上雷鸣。泰山之下，妇人哭声。官家有程，吏不敢听。",
        "object_id": "0422e408-0484-40d0-b826-da8e2c947490"
    },
    {
        "title": "大堤曲",
        "author": "李贺",
        "content": "妾家住横塘，红纱满桂香。青云教绾头上髻，明月与作耳边珰。莲风起，江畔春。大堤上，留北人。郎食鲤鱼尾，妾食猩猩唇。莫指襄阳道，绿浦归帆少。今日菖蒲花，明朝枫树老。",
        "object_id": "62f91b86-6227-4527-bb0b-21cd0bb40c68"
    },
    {
        "title": "马诗二十三首 八",
        "author": "李贺",
        "content": "赤兔无人用，当须吕布骑。吾闻果下马，羇策任蛮儿。",
        "object_id": "2516db4e-350d-4d95-83b9-ed69ee9687a3"
    },
    {
        "title": "江楼曲",
        "author": "李贺",
        "content": "楼前流水江陵道，鲤鱼风起芙蓉老。晓钗催鬓语南风，抽帆归来一日功。鼍吟浦口飞梅雨，竿头酒旗换青苎。萧骚浪白云差池，黄粉油衫寄郎主。新槽酒声苦无力，南湖一顷菱花白。眼前便有千里愁，小玉开屏见山色。",
        "object_id": "9168257a-0124-48ed-a906-9ba00f446ac8"
    },
    {
        "title": "杂曲歌辞 十二月乐辞 四月",
        "author": "李贺",
        "content": "晓凉暮凉树如盖，千山浓绿生云外。依微香雨青氛氲，腻叶蟠花照曲门。金塘闲水摇碧漪，老景沉重无惊飞，堕红残萼暗参差。",
        "object_id": "1d92df58-5c25-4916-a6c7-15c92e0a5240"
    },
    {
        "title": "日出行",
        "author": "李贺",
        "content": "白日下昆仑，发光如舒丝。徒照葵藿心，不照游子悲。折折黄河曲，日从中央转。旸谷耳曾闻，若木眼不见。奈尔铄石，胡为销人，羿弯弓属矢那不中。足令久不得奔，讵教晨光夕昏。",
        "object_id": "d0e7182f-cc73-4de5-b3c2-d891d0034686"
    },
    {
        "title": "谢秀才有妾缟练改从于人秀才留之不得[后]生感忆座人制诗嘲谢贺复继四首 三",
        "author": "李贺",
        "content": "洞房思不禁，蜂子作花心。灰暖残香炷，发冷青虫簪。夜遥灯焰短，睡熟小屏深。好作鸳鸯梦，南城罢𢭏砧。",
        "object_id": "a7ae8fa9-d895-41fc-ad7e-d4c851facc2a"
    },
    {
        "title": "塞下曲",
        "author": "李贺",
        "content": "胡角引北风，蓟门白于水。天含青海道，城头月千里。露下旗蒙蒙，寒金鸣夜刻。蕃甲鏁蛇鳞，马嘶青冢白。秋静见旄头，沙远席羁愁。帐北天应尽，河声出塞流。",
        "object_id": "49d31b27-344a-4ae2-b8cb-be347f790f3a"
    },
    {
        "title": "蜀国弦",
        "author": "李贺",
        "content": "枫香晚花静，锦水南山影。惊石坠猿哀，竹云愁半岭。凉月生秋浦，玉沙粼粼光。谁家红泪客，不忍过瞿塘。",
        "object_id": "cdb9ef73-95e2-4c70-8ab7-3512bdd7899a"
    },
    {
        "title": "杂曲歌辞 十二月乐辞 五月",
        "author": "李贺",
        "content": "雕玉押帘上，轻縠笼虚门。井汲铅华水，扇织鸳鸯文。回雪舞凉殿，甘露洗空绿。罗袖从徊翔，香汗霑宝粟。",
        "object_id": "a8acb4e2-2db4-47e8-97e4-6f8f3239654d"
    },
    {
        "title": "马诗二十三首 九",
        "author": "李贺",
        "content": "飂叔去匆匆，如今不豢龙。夜来霜压栈，骏骨折西风。",
        "object_id": "b2f6a1de-496c-41bf-9454-f06b9e31cd7c"
    },
    {
        "title": "谢秀才有妾缟练改从于人秀才留之不得[后]生感忆座人制诗嘲谢贺复继四首 四",
        "author": "李贺",
        "content": "寻常轻宋玉，今日嫁文鸯。戟干横龙簴，刀环倚桂窗。邀人裁半袖，端坐据胡床。泪湿红轮重，栖乌上井梁。",
        "object_id": "1595f955-a610-478e-80f7-2d23500b9a6a"
    },
    {
        "title": "苦篁调啸引",
        "author": "李贺",
        "content": "请说轩辕在时事，伶伦采竹二十四。伶伦采之自昆丘，轩辕诏遣中分作十二。伶伦以之正音律，轩辕以之调元气。当时黄帝上天时，二十三管咸相随。唯留一管人间吹，无德不能得此管，此管沈埋虞舜祠。",
        "object_id": "8f6bd03f-8b60-487c-8448-570a10a581a5"
    },
    {
        "title": "相和歌辞 上云乐",
        "author": "李贺",
        "content": "飞香走红满天春，花龙盘盘上紫云。三千宫女列金屋，五十弦瑟海上闻。大江碎碎银沙路，嬴女机中断烟素。断烟素，缝舞衣，八月一日君前舞。",
        "object_id": "22abc39e-e43e-4644-97f0-08053b5fa3ee"
    },
    {
        "title": "昌谷读书示巴童",
        "author": "李贺",
        "content": "虫响灯光薄，宵寒药气浓。君怜垂翅客，辛苦尚相从。",
        "object_id": "90178bb0-a9eb-49a8-9e95-90406ba8e6ee"
    },
    {
        "title": "相和歌辞 猛虎行",
        "author": "李贺",
        "content": "长戈莫舂，彊弩莫烹。乳孙哺子，教得生狞。举头为城，掉尾为旌。东海黄公，愁见夜行。道逢驺虞，牛哀不平。生何用尺刀，壁上雷鸣。泰山之下，妇人哭声。官家有程，吏不敢听。",
        "object_id": "03ab8d68-3b2a-4180-8592-cd523ee54570"
    },
    {
        "title": "相和歌辞 莫愁曲",
        "author": "李贺",
        "content": "草生陇坂下，鸦噪城堞头。何人此城里，城角栽石榴。青丝系五马，黄金络双牛。白鱼驾莲船，夜作十里游。归来无人识，暗上沈香楼。罗床倚瑶瑟，残月倾帘钩。今日槿花落，明朝梧树秋。若负平生意，何名作莫愁。",
        "object_id": "5cecf507-4b41-428f-ba64-141d0c7492b7"
    },
    {
        "title": "杂曲歌辞 摩多楼子",
        "author": "李贺",
        "content": "玉塞去金人，二万四千里。风吹沙作云，一时渡辽水。天白水如练，甲丝双串断。行行莫苦辛，城月犹残半。晓气朔烟上，趢趗胡马蹄。行人听水别，隔陇长东西。",
        "object_id": "47f20f9b-0dcc-4282-b429-c13d22f32f26"
    },
    {
        "title": "染丝上春机",
        "author": "李贺",
        "content": "玉罂泣水桐花井，蒨丝沈水如云影。美人懒态燕脂愁，春梭抛掷鸣高楼。彩线结茸背复叠，白袷玉郎寄桃叶。为君挑鸾作腰绶，愿君处处宜春酒。",
        "object_id": "7a178fb4-16b1-4b9b-a552-c7ed198caa87"
    },
    {
        "title": "杂曲歌辞 十二月乐辞 六月",
        "author": "李贺",
        "content": "裁生罗，伐湘竹。帔拂疏霜簟秋玉，炎炎红镜东方开。晕如车轮上徘徊，啾啾赤帝骑龙来。",
        "object_id": "3063abd2-4d18-4f71-aebe-3f433607900a"
    },
    {
        "title": "杂歌谣辞 李夫人歌",
        "author": "李贺",
        "content": "紫皇宫殿重重开，夫人飞入琼瑶台。绿香绣帐何时歇，青云无光宫水咽。翩联桂花坠秋月，孤鸾惊啼商丝发。红璧阑珊悬佩珰，歌台小妓遥相望。玉蟾滴水鸡人唱，露华兰叶参差光。",
        "object_id": "d28ae53e-8dac-47ac-a610-5a935826e2a9"
    },
    {
        "title": "苏小小墓",
        "author": "李贺",
        "content": "幽兰露，如啼眼。无物结同心，烟花不堪剪。草如茵，松如盖。风为裳，水为珮。油壁车，夕相待。冷翠烛，劳光彩。西陵下，风吹雨。",
        "object_id": "5123af54-01dd-4aa8-aa3d-0f4147076fb3"
    },
    {
        "title": "拂舞歌辞",
        "author": "李贺",
        "content": "吴娥声绝天，空云闲裴回。门外满车马，亦须生绿苔。尊有乌程酒，劝君千万寿。全胜汉武锦楼上，晓望晴寒饮花露。东方日不破，天光无老时。丹成作蛇乘白雾，千年重化玉井土。从蛇作土一千载，吴堤绿草年年在。背有八卦称神仙，邪鳞顽甲滑腥涎。",
        "object_id": "9815b2df-26e7-4efc-ab90-c4efbe1deffc"
    },
    {
        "title": "马诗二十三首 十",
        "author": "李贺",
        "content": "摧榜渡乌江，神骓泣向风。",
        "object_id": "f3ced668-1a31-4bfb-a688-4a21b6d20301"
    },
    {
        "title": "巴童荅",
        "author": "李贺",
        "content": "巨鼻宜山褐，庞眉入苦吟。非君唱乐府，谁识怨秋深。",
        "object_id": "8aee0b0a-cc97-4674-9249-8c4994f3fa28"
    },
    {
        "title": "五粒小松歌",
        "author": "李贺",
        "content": "蛇子蛇孙鳞蜿蜿，新香几粒洪厓饭。绿波浸叶满浓光，细束龙髯铰刀剪。主人壁上铺州图，主人堂前多俗儒。月明白露秋泪滴，石笋溪云肯寄书。",
        "object_id": "fe1d099d-0184-461a-9460-ee06e660584c"
    },
    {
        "title": "杂曲歌辞 十二月乐辞 七月",
        "author": "李贺",
        "content": "星依云渚冷，露滴盘中圆。好花生木末，衰蕙愁空园。夜天如玉砌，池叶极青钱。仅厌舞衫薄，稍知花簟寒。晓风何拂拂，北斗光阑干。",
        "object_id": "1168acab-dc79-42cd-82a8-439ee1fc51ae"
    },
    {
        "title": "梦天",
        "author": "李贺",
        "content": "老兔寒蟾泣天色，云楼半开壁斜白。玉轮轧露湿团光，鸾珮相逢桂香陌。黄尘清水三山下，更变千年如走马。遥望齐州九点烟，一泓海水杯中泻。",
        "object_id": "812cff97-e2ca-447b-abf6-76617a8f77f8"
    },
    {
        "title": "马诗二十三首 十一",
        "author": "李贺",
        "content": "内马赐宫人，银鞯刺骐驎。午时盐坂上，蹭蹬溘风尘。",
        "object_id": "68830ff6-060c-4f73-95fc-202d6e1ce252"
    },
    {
        "title": "夜坐吟",
        "author": "李贺",
        "content": "踏踏马蹄谁见过，眼看北斗直天河。西风罗幕生翠波，铅华笑妾颦青蛾。为君起唱长相思，帘外严霜皆倒飞。明星烂烂东方陲，红霞梢出东南涯，陆郎去矣乘班骓。",
        "object_id": "d3e70d45-82d5-44a7-a20e-cbb2c762d857"
    },
    {
        "title": "塘上行",
        "author": "李贺",
        "content": "藕花凉露湿，花缺藕根涩。飞下雌鸳鸯，塘水声溘溘。",
        "object_id": "c5542580-eb5f-4d8a-beb9-7d1353e9bb73"
    },
    {
        "title": "唐儿歌",
        "author": "李贺",
        "content": "头玉硗硗眉刷翠，杜郎生得真男子。骨重神寒天庙器，一双瞳人剪秋水。竹马梢梢摇绿尾，银鸾睒光踏半臂。东家娇娘求对值，浓笑画空作唐字。眼大心雄知所以，莫忘作歌人姓李。",
        "object_id": "d47b5ddf-b6b3-4cab-b622-9638c75f9d05"
    },
    {
        "title": "代崔家送客",
        "author": "李贺",
        "content": "行盖柳烟下，马蹄白翩翩。恐随行处尽，何忍重扬鞭。",
        "object_id": "ddc4142a-003e-4f0a-a1c8-8957a8095ec1"
    },
    {
        "title": "马诗二十三首 十二",
        "author": "李贺",
        "content": "批竹初攒耳，桃花未上身。他时须搅阵，牵去借将军。",
        "object_id": "e3daa457-1d07-4caa-bf36-8b3c379a7333"
    },
    {
        "title": "箜篌引",
        "author": "李贺",
        "content": "公乎公乎，提壶将焉如。屈平沈湘不足慕，徐衍入海诚为愚。公乎公乎，床有菅席盘有鱼。北里有贤兄，东邻有小姑。陇亩油油黍与葫，瓦甒浊醪蚁浮浮。黍可食，醪可饮，公乎公乎其奈居。被发奔流竟何如，贤兄小姑哭呜呜。",
        "object_id": "301681cd-441c-4a5c-967e-fbf82511de3a"
    },
    {
        "title": "杂曲歌辞 十二月乐辞 八月",
        "author": "李贺",
        "content": "孀妾怨长夜，独客梦归家。傍檐虫缉丝，向壁灯垂花。檐外月光吐，帘中树影斜。悠悠飞露姿，点缀池中荷。",
        "object_id": "387c1c09-f29d-47b3-8a4b-34b6956497e0"
    },
    {
        "title": "出城",
        "author": "李贺",
        "content": "雪下桂花稀，啼乌被弹归。关水乘驴影，秦风帽带垂。入乡试万里，无印自堪悲。卿卿忍相问，镜中双泪姿。",
        "object_id": "24d03596-113c-446f-a02d-9eb6fd89e372"
    },
    {
        "title": "绿章封事",
        "author": "李贺",
        "content": "青霓扣额呼宫神，鸿龙玉狗开天门。石榴花发满溪津，溪女洗花染白云。绿章封事咨元父，六街马蹄浩无主。虚空风气不清泠，短衣小冠作尘土。金家香衖千轮鸣，杨雄秋室无俗声。愿携汉戟招书鬼，休令恨骨填蒿里。",
        "object_id": "d3342f18-e2fa-4cf0-9cb7-22dac3b27996"
    },
    {
        "title": "吕将军歌",
        "author": "李贺",
        "content": "吕将军，骑赤兔。独携大胆出秦门，金粟堆边哭陵树。北方逆气污青天，剑龙夜叫将军闲。将军振袖挥剑锷，玉阙朱城有门阁。榼榼银龟摇白马，傅粉女郎火旗下。恒山铁骑请金枪，遥闻箙中花箭香。西郊寒蓬叶如刺，皇天新栽养神骥。厩中高桁排蹇蹄，饱食青刍饮白水。圆苍低迷盖张地，九州人事皆如此。赤山秀铤御时英，绿眼将军会天意。",
        "object_id": "324b12b1-4e01-4037-bd08-4f6616e4ba53"
    },
    {
        "title": "巫山高",
        "author": "李贺",
        "content": "碧丛丛，高插天，大江翻澜神曳烟。楚魂寻梦风飔然，晓风飞雨生苔钱。瑶姬一去一千年，丁香筇竹啼老猿。古祠近月蟾桂寒，椒花坠红湿云间。",
        "object_id": "05184315-6703-4e60-b85a-57b887c2b7c0"
    },
    {
        "title": "休洗红",
        "author": "李贺",
        "content": "休洗红，洗多红色浅。卿卿骋少年，昨日殷桥见。封侯早归来，莫作弦上箭。",
        "object_id": "a10a0601-e9b9-4e5e-9553-ab625ef13ddc"
    },
    {
        "title": "杂曲歌辞 十二月乐辞 九月",
        "author": "李贺",
        "content": "离宫散萤天似水，竹黄池冷芙蓉死。月缀金铺光脉脉，凉苑虚庭空澹白。霜花飞飞风草草，翠锦斓斑满层道。鸡人罢唱晓珑璁，鸦啼金井下疏桐。",
        "object_id": "72c72576-060e-4185-88c2-f4b31c9dcc89"
    },
    {
        "title": "马诗二十三首 十三",
        "author": "李贺",
        "content": "宝玦谁家子，长闻侠骨香。堆金买骏骨，将送楚襄王。",
        "object_id": "8ecb39f4-671a-4916-ac2d-095e3ad44e8f"
    },
    {
        "title": "相和歌辞 蜀国弦",
        "author": "李贺",
        "content": "枫香晚华静，锦水南山影。惊石坠猿哀，竹云愁半岭。凉月生秋浦，玉沙鳞鳞光。谁家红泪客，不忍过瞿塘。",
        "object_id": "b5502113-3846-45a2-8334-e91c0d1e22ee"
    },
    {
        "title": "河南府试十二月乐词 正月",
        "author": "李贺",
        "content": "上楼迎春新春归，暗黄著柳宫漏迟。薄薄淡霭弄野姿，寒绿幽风生短丝。锦床晓卧玉肌冷，露脸未开对朝暝。官街柳带不堪折，早晚菖蒲胜绾结。",
        "object_id": "914d9fc8-19ec-440a-bc48-3cef9caa8768"
    },
    {
        "title": "莫种树",
        "author": "李贺",
        "content": "园中莫种树，种树四时愁。独睡南床月，今秋似去秋。",
        "object_id": "aa55e6e0-786a-459f-9e8f-5d7d95b99d74"
    },
    {
        "title": "平城下",
        "author": "李贺",
        "content": "饥寒平城下，夜夜守明月。别剑无玉花，海风断鬓发。塞长连白空，遥见汉旗红。青帐吹短笛，烟雾湿昼龙。日晚在城上，依稀望城下。风吹枯蓬起，城中嘶瘦马。借问筑城吏，去关几千里。惟愁裹尸归，不惜倒戈死。",
        "object_id": "52abee2b-32dd-4f8d-922e-a7b6cb28c181"
    },
    {
        "title": "杂曲歌辞 十二月乐辞 十月",
        "author": "李贺",
        "content": "玉壶银箭稍难倾，釭花夜笑凝幽明。碎霜斜舞上罗幕，烛笼两行照飞阁。珠帷怨卧不成眠，金凤刺衣着体寒，长眉对月鬬弯环。",
        "object_id": "3250a75a-201d-4c4c-a3ac-4b0bb4a246f8"
    },
    {
        "title": "河南府试十二月乐词 二月",
        "author": "李贺",
        "content": "二月饮酒采桑津，宜男草生兰笑人。蒲如交剑风如薰，劳劳胡燕怨酣春。薇帐逗烟生绿尘，金翘峨髻愁暮云。沓飒起舞真珠裙，津头送别唱流水，酒客背寒南山死。",
        "object_id": "125b75c6-8e96-40ba-88b9-7ee641cf8f09"
    },
    {
        "title": "神弦曲",
        "author": "李贺",
        "content": "西山日没东山昏，旋风吹马马踏云。画弦素管声浅繁，花裙綷䌨步秋尘。桂叶刷风桂坠子，青狸哭血寒狐死。古壁彩虬金帖尾，雨工骑入秋潭水。百年老鸮成木魅，笑声碧火巢中起。",
        "object_id": "21b336af-06d1-4ec7-8492-ba001b89b96c"
    },
    {
        "title": "马诗二十三首 十四",
        "author": "李贺",
        "content": "香幞赭罗新，盘龙蹙镫鳞。回看南陌上，谁道不逢春。",
        "object_id": "cd42be7e-4ad9-4998-87a3-48dbbd9e6be8"
    },
    {
        "title": "将发",
        "author": "李贺",
        "content": "东床卷席罢，[濩]落将行去。秋白遥遥空，日满门前路。",
        "object_id": "b0059347-876b-42c8-b167-f5087c5c7f34"
    },
    {
        "title": "江南弄",
        "author": "李贺",
        "content": "江中绿雾起凉波，天上叠𪩘红嵯峨。水风浦云生老竹，渚暝蒲帆如一幅。鲈鱼千头酒百斛，酒中倒卧南山绿。吴歈越吟未终曲，江上团团帖寒玉。",
        "object_id": "1c2c37c6-de2a-400a-9de6-ca2b6473e38e"
    },
    {
        "title": "杂曲歌辞 十二月乐辞 十一月",
        "author": "李贺",
        "content": "宫城团回凛严光，白光碎碎堕琼芳。挝锺高饮千日酒，却天凝寒作君寿。",
        "object_id": "5eb2ce8a-906f-4f7f-8025-8f5cf56a692d"
    },
    {
        "title": "马诗二十三首 十五",
        "author": "李贺",
        "content": "不从桓公猎，何能伏虎威。一朝沟陇出，看取拂云飞。",
        "object_id": "321a9b5e-291a-47ae-bce9-c8d80d8018fa"
    },
    {
        "title": "野歌",
        "author": "李贺",
        "content": "鸦翎羽箭山桑弓，仰天射落衔芦鸿。麻衣黑肥冲北风，带酒日晚歌田中。男儿屈穷心不穷，枯荣不等嗔天公。寒风又变为春柳，条条看即烟蒙蒙。",
        "object_id": "ee31b315-58e8-4a6f-86eb-542e2405bae0"
    },
    {
        "title": "河南府试十二月乐词 三月",
        "author": "李贺",
        "content": "东方风来满眼春，花城柳暗愁杀人。复宫深殿竹风起，新翠舞衿净如水。光风转蕙百余里，暖雾驱云扑天地。军装宫妓扫蛾浅，摇摇锦旗夹城暖。曲水漂香去不归，梨花落尽成秋苑。",
        "object_id": "4a4cca6a-fe64-4cb3-86af-e9768374ed35"
    },
    {
        "title": "追赋画江潭苑四首 一",
        "author": "李贺",
        "content": "吴苑晓苍苍，宫衣水溅黄。小鬟红粉薄，骑马珮珠长。路指台城迥，罗薰袴褶香。行云霑翠辇，今日似襄王。",
        "object_id": "704657df-b57f-4d75-bea8-5d1e84c521f6"
    },
    {
        "title": "荣华乐",
        "author": "李贺",
        "content": "鸢肩公子二十余，齿编贝，唇激朱。气如虹霓，饮如建瓴。走马夜归叫严更，径穿复道游椒房。龙裘金玦杂花光，玉堂调笑金楼子。台下戏学邯郸倡，口吟舌话称女郎。锦祛绣面汉帝旁，得明珠十斛。白璧一双，新诏垂金曳紫光煌煌。马如飞，人如水。九卿六官皆望履，将回日月先反掌。欲作江河唯画地，峨峨虎冠上切云。竦剑晨趋凌紫氛，绣段千寻贻皂隶。黄金百镒贶家臣，十二门前张大宅。晴春烟起连天碧，金铺缀日杂红光。铜龙啮环似争力，瑶姬凝醉卧芳席。海素笼窗空下隔，丹穴取凤充行庖。貜貜如拳那足食，金蟾呀呀兰烛香。军装武妓声琅珰，谁知花雨夜来过。但见池台春草长，嘈嘈弦吹匝天开。洪厓箫声遶天来，天长一矢贯双虎。云弝绝骋聒旱雷，乱袖交竿管儿舞。吴音绿鸟学言语，能教刻石平紫金。解送刻毛寄新兔，三皇皇后七贵人。五十校尉二将军，当时飞去逐彩云，化作今日京华春。",
        "object_id": "5ec67bba-ece4-49ff-81b0-455d662a0be2"
    },
    {
        "title": "杂曲歌辞 十二月乐辞 十二月",
        "author": "李贺",
        "content": "日脚淡光红洒洒，薄霜不销桂枝下。依稀和气解冬严，已就长日辞长夜。",
        "object_id": "0d6a9883-9575-42d7-ba2e-43cd44086f87"
    },
    {
        "title": "杂曲歌辞 浩歌",
        "author": "李贺",
        "content": "南风吹山作平地，帝遣天吴移海水。王母桃花千遍红，彭祖巫咸几回死。青毛骢马参差钱，娇春杨柳含细烟。筝人劝我金屈卮，神血未凝身问谁。不须浪饮丁督护，世上英雄本无主。买丝绣作平原君，有酒惟浇赵州土。漏催水咽玉蟾蜍，卫娘发薄不胜梳。看见秋眉换深绿，二十男儿那刺促。",
        "object_id": "29e4fffb-ebb1-4bd5-96f0-fab28f4e18de"
    },
    {
        "title": "河南府试十二月乐词 四月",
        "author": "李贺",
        "content": "晓凉暮凉树如盖，千山浓绿生云外。依微香雨青氛氲，腻叶蟠花照曲门。金塘闲水摇碧漪，老景沉重无惊飞，堕红残萼暗参差。",
        "object_id": "b2679bd1-a495-4b9b-9388-cdebc0fae71b"
    },
    {
        "title": "追赋画江潭苑四首 二",
        "author": "李贺",
        "content": "宝袜菊衣单，蕉花密露寒。水光兰泽叶，带重剪刀钱。角暖盘弓易，靴长上马难。泪痕霑寝帐，匀粉照金鞍。",
        "object_id": "b2df42a4-a3a4-4405-844c-de1bf5f05cb3"
    },
    {
        "title": "神弦",
        "author": "李贺",
        "content": "女巫浇酒云满空，玉炉炭火香冬冬。海神山鬼来座中，纸钱窸窣鸣𩘶风。相思木帖金舞鸾，攒蛾一喋重一弹。呼星召鬼歆杯盘，山魅食时人森寒。终南日色低平湾，神兮长在有无间。神嗔神喜师更颜，送神万骑还青山。",
        "object_id": "80b0850d-cb82-47c3-91a5-6f3a93cb403f"
    },
    {
        "title": "马诗二十三首 十六",
        "author": "李贺",
        "content": "唐剑斩隋公，拳毛属太宗。莫嫌金甲重，且去捉𩘶风。",
        "object_id": "9544e82e-2666-4419-aed1-8b941648f6e6"
    },
    {
        "title": "相劝酒",
        "author": "李贺",
        "content": "羲和骋六辔，昼夕不曾闲。弹乌崦嵫竹，抶马蟠桃鞭。蓐收既断翠柳，青帝又造红兰。尧舜至今万万岁，数子将为倾盖间。青钱白璧买无端，丈夫快意方为欢。臛蠵臛熊何足云，会须锺饮北海，箕踞南山。歌淫淫，管愔愔，横波好送雕题金。人生得意且如此，何用强知元化心。相劝酒，终无辍，伏愿陛下鸿名终不歇。子孙绵如石上葛，来长安，车骈骈。中有梁冀旧宅，石崇故园。",
        "object_id": "ebcafead-15e8-433f-8127-f29e78237222"
    },
    {
        "title": "杂曲歌辞 十二月乐辞 闰月",
        "author": "李贺",
        "content": "帝重光，年重时，七十二候回环推。天官玉琯灰剩飞，今岁何长来岁迟。王母移桃献天子，羲氏和氏迂龙辔。",
        "object_id": "d3b1201d-f671-428d-867e-0eecc02e47ca"
    },
    {
        "title": "河南府试十二月乐词 五月",
        "author": "李贺",
        "content": "雕玉押帘额，轻縠笼虚门。井汲铅华水，扇织鸳鸯纹。回雪舞凉殿，甘露洗空绿。罗袖从徊翔，香汗沾宝粟。",
        "object_id": "c0b70e60-687b-4300-a82f-5ef31807f377"
    },
    {
        "title": "马诗二十三首 十七",
        "author": "李贺",
        "content": "白铁锉青禾，砧间落细莎。世人怜小颈，金埒畏长牙。",
        "object_id": "1847269f-3877-4dd5-826e-8c912f111efe"
    },
    {
        "title": "追赋画江潭苑四首 三",
        "author": "李贺",
        "content": "剪翅小鹰斜，[縚]根玉镟花。秋垂妆钿粟，箭箙钉文牙。●●啼深竹，䴔䴖老湿沙。宫官烧蜡火，飞烬污铅华。",
        "object_id": "7cb76c4b-f352-4602-b624-e1f1e882810f"
    },
    {
        "title": "瑶华乐",
        "author": "李贺",
        "content": "穆天子，走龙媒，八辔冬珑逐天回。五精扫地凝云开，高门左右日月环。四方错镂棱层殷，舞霞垂尾长盘珊。江澄海净神母颜，施红点翠照虞泉。曳云拖玉下昆山，列斾如松，张盖如轮。金风殿秋，清明发春。八銮十乘，矗如云屯。琼锺瑶席甘露文，玄霜绛雪何足云，薰梅染柳将赠君。铅华之水洗君骨，与君相对作真质。",
        "object_id": "e0dbf3a4-19cd-4279-9613-4de2cc5d4734"
    },
    {
        "title": "将进酒",
        "author": "李贺",
        "content": "琉璃锺，琥珀浓，小槽酒滴真珠红。烹龙炮凤玉脂泣，罗屏绣幕围香风。吹龙笛，击鼍鼓，皓齿歌，细腰舞。况是青春日将暮，桃花乱落如红雨。劝君终日酩酊醉，酒不到刘伶坟上土。",
        "object_id": "ff880442-2fe3-4e95-a762-ee8e9b1c026d"
    },
    {
        "title": "河南府试十二月乐词 六月",
        "author": "李贺",
        "content": "裁生罗，伐湘竹。帔拂疏霜簟秋玉，炎炎红镜东方开。晕如车轮上裴回，啾啾赤帝骑龙来。",
        "object_id": "94a3e3ca-a454-4c8d-a7ac-db2972824153"
    },
    {
        "title": "追赋画江潭苑四首 四",
        "author": "李贺",
        "content": "十骑簇芙蓉，宫衣小队红。练香熏宋鹊，寻箭踏卢龙。旗湿金铃重，霜干玉镫空。今朝画眉早，不待景阳钟。",
        "object_id": "18e0260b-9aeb-41f5-863d-1a536df7375c"
    },
    {
        "title": "马诗二十三首 十八",
        "author": "李贺",
        "content": "伯乐向前看，旋毛在腹间。祗今掊白草，何日蓦青山。",
        "object_id": "cb5a4269-c06a-4c8a-bb03-a65a24b5baeb"
    },
    {
        "title": "舞曲歌辞 章和二年中",
        "author": "李贺",
        "content": "云萧素，风拂拂，麦芒如篲黍和粟。关中父老百领襦，关东吏人乏诟租。健犊春耕土膏黑，菖蒲丛丛沿水脉。殷勤为我下田鉏，百钱携赏丝桐客。游春漫光坞花白，野林散香神降席。拜神得寿献天子，七星贯断姮娥死。",
        "object_id": "673630ef-4ca3-46fd-bfa7-99c842c5d502"
    },
    {
        "title": "美人梳头歌",
        "author": "李贺",
        "content": "西施晓梦绡帐寒，香鬟堕髻半沈檀。辘轳咿哑转鸣玉，惊起芙蓉睡新足。双鸾开镜秋水光，解鬟临镜立象床。一编香丝云撒地，玉钗落处无声腻。纤手却盘老鸦色，翠滑宝钗簪不得。春风烂熳恼娇慵，十八鬟多无气力。妆成𩭏鬌敧不斜，云裾数步踏雁沙。背人不语向何处，下堦自折樱桃花。",
        "object_id": "a75e413d-42ce-4ab5-8bad-8ec13b514a7a"
    },
    {
        "title": "北中寒",
        "author": "李贺",
        "content": "一方黑照三方紫，黄河冰合鱼龙死。三尺木皮断文理，百石强车上河水。霜花草上大如钱，挥刀不入迷蒙天。争瀯海水飞凌喧，山瀑无声玉虹悬。",
        "object_id": "32638651-d574-455c-a0d2-07d2b0956018"
    },
    {
        "title": "舞曲歌辞 公莫舞歌",
        "author": "李贺",
        "content": "方花古础排九楹，刺豹淋血盛银罂。华筵鼓吹无桐竹，长刀直立割鸣筝。横楣麤锦生红纬，日炙锦嫣王未醉。腰下三看宝玦光，项庄掉箾拦前起。材官小臣公莫舞，座上真人赤龙子。芒砀云瑞抱天回，咸阳王气清如水。铁枢铁楗重束关，大旗五丈撞双环。汉王今日须秦印，绝膑刳肠臣不论。",
        "object_id": "488a3222-a997-4caa-9dcd-f0833c98b8c9"
    },
    {
        "title": "月漉漉篇",
        "author": "李贺",
        "content": "月漉漉，波烟玉。莎青桂花繁，芙蓉别江木。粉态袷罗寒，雁羽铺烟湿。谁能看石帆，乘船镜中入。秋白鲜红死，水香莲子齐。挽菱隔歌袖，绿刺罥银泥。",
        "object_id": "535efe6f-d7cc-4b2d-b6ca-3514fd6a3044"
    },
    {
        "title": "河南府试十二月乐词 七月",
        "author": "李贺",
        "content": "星依云渚冷，露滴盘中圆。好花生木末，衰蕙愁空园。夜天如玉砌，池叶极青钱。仅厌舞衫薄，稍知花簟寒。晓风何拂拂，北斗光阑干。",
        "object_id": "bd9c6e48-67cc-4572-ac94-c84fa2fe2102"
    },
    {
        "title": "马诗二十三首 十九",
        "author": "李贺",
        "content": "萧寺驮经马，元从竺国来。空知有善相，不解走章台。",
        "object_id": "d28d4e75-7433-4044-a078-82547323d997"
    },
    {
        "title": "梁台古愁",
        "author": "李贺",
        "content": "梁王台沼空中立，天河之水夜飞入。台前鬬玉作蛟龙，绿粉扫天愁露湿。撞钟饮酒行射天，金虎蹙裘喷血斑。朝朝暮暮愁海翻，长绳系日乐当年。芙蓉凝红得秋色，兰脸别春啼脉脉。芦洲客雁报春来，寥落野篁秋漫白。",
        "object_id": "ff19d74e-bc9a-48e9-9f9b-ab9722df50a9"
    },
    {
        "title": "潞州张大宅病酒遇江使寄上十四兄",
        "author": "李贺",
        "content": "秋至昭关后，当知赵国寒。系书随短羽，写恨破长笺。病客眠清晓，疏桐坠绿鲜。城鸦啼粉堞，军吹压芦烟。岸帻褰沙幌，枯塘卧折莲。木窗银迹画，石磴水痕钱。旅酒侵愁肺，离歌绕懦弦。诗封两条泪，露折一枝兰。莎老沙鸡泣，松干瓦兽残。觉骑燕地马，梦载楚溪船。椒桂倾长席，鲈鲂斫玳筵。岂能忘旧路，江岛滞佳年。",
        "object_id": "f2fda5c5-2793-4d74-95ab-740b1b76cdfb"
    },
    {
        "title": "马诗二十三首 二十",
        "author": "李贺",
        "content": "重围如燕尾，宝剑似鱼肠。欲求千里脚，先采眼中光。",
        "object_id": "d7062712-dbd0-414b-a528-36496930d3e1"
    },
    {
        "title": "河南府试十二月乐词 八月",
        "author": "李贺",
        "content": "孀妾怨夜长，独客梦归家。傍檐虫缉丝，向壁灯垂花。帘外月光吐，帘内树影斜。悠悠飞露姿，点缀池中荷。",
        "object_id": "449f1e98-a05e-49b7-9889-9ec3b83028f5"
    },
    {
        "title": "京城",
        "author": "李贺",
        "content": "驱马出门意，牢落长安心。两事谁向道，自作秋风吟。",
        "object_id": "cc44e8dd-356a-430e-96e6-945192f3fb85"
    },
    {
        "title": "舞曲歌辞 拂舞辞",
        "author": "李贺",
        "content": "吴娥声绝天，空云闲裴回。门外满车马，亦须生绿苔。尊有乌程酒，劝君千万寿。全胜汉武锦楼上，晓望晴寒饮花露。东方日不破，天光无老时。丹成作蛇乘白雾，千年重化玉井龟。从蛇作龟二千载，吴堤绿草年年在。背有八卦称神仙，邪鳞顽甲滑腥涎。",
        "object_id": "68880a1b-7d86-45b6-8eba-ef33f0687a14"
    },
    {
        "title": "公无出门",
        "author": "李贺",
        "content": "天迷迷，地密密。熊虺食人魂，雪霜断人骨。嗾犬狺狺相索索，舐掌偏宜佩兰客。帝遣乘轩灾自息，玉星点剑黄金轭。我虽跨马不得还，历阳湖波大如山。毒虬相视振金环，狻猊猰貐吐嚵涎。鲍焦一世披草眠，颜回廿九鬓毛斑。颜回非血衰，鲍焦不违天。天畏遭衔啮，所以致之然。分明犹惧公不信，公看呵壁书问天。",
        "object_id": "0db2e58b-f499-4672-a2b2-340734b67051"
    },
    {
        "title": "马诗二十三首 二十一",
        "author": "李贺",
        "content": "暂系腾黄马，仙人上彩楼。须鞭玉勒吏，何事谪高州。",
        "object_id": "b5becd0c-e3f6-432a-ae2b-a17683098860"
    },
    {
        "title": "难忘曲",
        "author": "李贺",
        "content": "夹道开洞门，弱杨低画戟。帘影竹华起，箫声吹日色。蜂语绕妆镜，拂蛾学春碧。乱系丁香梢，满栏花向夕。",
        "object_id": "55b00fa6-b2d9-48a4-8fdb-54306ce1f937"
    },
    {
        "title": "杂歌谣辞 苏小小歌",
        "author": "李贺",
        "content": "幽兰露，如啼眼。无物结同心，烟花不堪翦。草如茵，松如盖。风为裳，水为佩。油壁车，久相待。冷翠烛，劳光彩。西陵下，风吹雨。",
        "object_id": "586765d4-d654-4d4b-ae42-ddf1d407b0ec"
    },
    {
        "title": "河南府试十二月乐词 九月",
        "author": "李贺",
        "content": "离宫散萤天似水，竹黄池冷芙蓉死。月缀金铺光脉脉，凉苑虚庭空澹白。露花飞飞风草草，翠锦斓斑满层道。鸡人罢唱晓珑璁𤧚，鸦啼金井下疏桐。",
        "object_id": "490c93ea-fe03-429a-bb4a-7449b67b010d"
    },
    {
        "title": "神弦别曲",
        "author": "李贺",
        "content": "巫山小女隔云别，春风松花山上发。绿盖独穿香径归，白马花竿前孑孑。蜀江风澹水如罗，堕兰谁泛相经过。南山桂树为君死，云衫浅污红脂花。",
        "object_id": "0d28db5a-f66d-45e8-abbc-babe8dde823c"
    },
    {
        "title": "贾公闾贵婿曲",
        "author": "李贺",
        "content": "朝衣不须长，分花对袍缝。嘤嘤白马来，满脑黄金重。今朝香气苦，珊瑚涩难枕。且要弄风人，暖蒲沙上饮。燕语踏帘钩，日虹屏中碧。潘令在河阳，无人死芳色。",
        "object_id": "c107ed9d-e05d-41bd-9e9e-4745173f8255"
    },
    {
        "title": "官街鼓",
        "author": "李贺",
        "content": "晓声隆隆催转日，暮声隆隆呼月出。汉城黄柳暎新帘，柏陵飞燕埋香骨。磓发千年日长白，孝武秦王听不得。从君翠发芦花色，独共南山守中国。几回天上葬神仙，漏声相将无断缘。",
        "object_id": "1c2b1699-d06e-4aaa-ae74-3e5caa7654cc"
    },
    {
        "title": "河南府试十二月乐词 十月",
        "author": "李贺",
        "content": "玉壶银箭稍难倾，釭花夜笑凝幽明。碎霜斜舞上罗幕，烛龙两行照飞阁。珠帷怨卧不成眠，金凤刺衣着体寒，长眉对月鬬弯环。",
        "object_id": "466d4a0b-4f78-42b8-bb58-f82dfd417011"
    },
    {
        "title": "马诗二十三首 二十二",
        "author": "李贺",
        "content": "汗血到王家，随鸾撼玉珂。少君骑海上，人见是青骡。",
        "object_id": "e08d02a9-041f-4864-a26c-6e6f5a612d5a"
    },
    {
        "title": "夜饮朝眠曲",
        "author": "李贺",
        "content": "觞酣出座东方高，腰横半解星劳劳。柳苑鸦啼公主醉，薄露压花蕙园气。玉转湿丝牵晓水，熟粉生香琅玕紫。夜饮朝眠断无事，楚罗之帏卧皇子。",
        "object_id": "180e8166-9278-4e03-b344-4f37efabb16a"
    },
    {
        "title": "许公子郑姬歌",
        "author": "李贺",
        "content": "许史世家外亲贵，宫锦千端买沈醉。铜驼酒熟烘明胶，古堤大柳烟中翠。桂开客花名郑袖，入洛闻香鼎门口。先将芍药献妆台，后解黄金大如斗。莫愁帘中许合欢，清弦五十为君弹。弹声咽春弄君骨，骨兴牵人马上鞍。两马八蹄踏兰苑，情如合竹谁能见。夜光玉枕栖凤皇，袷罗当门刺纯线。长翻蜀纸卷明君，转角含商破碧云。自从小靥来东道，曲里长眉少见人。相如冢上生秋柏，三秦谁是言情客。蛾鬟醉眼拜诸宗，为谒皇孙请曹植。",
        "object_id": "adc8f8c2-9cb5-4ee9-bf45-45d8f8011cc2"
    },
    {
        "title": "马诗二十三首 二十三",
        "author": "李贺",
        "content": "武帝爱神仙，烧金得紫烟。厩中皆肉马，不解上青天。",
        "object_id": "2fe1085b-c5a4-4dd5-a9e0-286066b0d923"
    },
    {
        "title": "绿水词",
        "author": "李贺",
        "content": "今宵好风月，阿侯在何处。为有倾人色，翻成足愁苦。东湖采莲叶，南湖拔蒲根。未持寄小姑，且持感愁魂。",
        "object_id": "54fb0ffc-a287-41a6-b415-ebf47436548a"
    },
    {
        "title": "新夏歌",
        "author": "李贺",
        "content": "晓木千笼真蜡彩，落蕊枯香数分在。阴枝秀牙卷缥茸，长风回气扶葱茏。野家麦畦上新垅，长畛裴回桑柘重。刺香满地菖蒲草，雨梁燕语悲身老。三月摇扬入河道，天浓地浓柳梳扫。",
        "object_id": "ba9e4f53-6289-4f5c-a810-dbddc67fb100"
    },
    {
        "title": "河南府试十二月乐词 十一月",
        "author": "李贺",
        "content": "宫城团回凛严光，白天碎碎堕琼芳。挝锺高饮千日酒，却天凝寒作君寿。",
        "object_id": "f36afa21-659d-4c53-951f-95b112fb00d9"
    },
    {
        "title": "王濬墓下作",
        "author": "李贺",
        "content": "人间无阿童，犹唱水中龙。白草侵烟死，秋梨遶地红。古书平黑石，袖剑断青铜。耕势鱼鳞起，坟科马鬣封。菊花垂湿露，棘径卧干蓬。松柏愁香涩，南原几夜风。",
        "object_id": "7192c1f4-0028-485d-b0fe-ff7b307cd1be"
    },
    {
        "title": "沙路曲",
        "author": "李贺",
        "content": "柳脸半眠丞相树，珮马钉铃踏沙路。断烬遗香袅翠烟，烛骑啼乌上天去。帝家玉龙开九关，帝前动笏移南山。独垂重印押千官，金窠篆字红屈盘。沙路归来闻好语，旱火不光天下雨。",
        "object_id": "7e6f07aa-32c4-4ef6-8804-38d843053c54"
    },
    {
        "title": "相和歌辞 大堤曲",
        "author": "李贺",
        "content": "妾家住横塘，红纱满桂香。青云教绾头上髻，明月与作耳边珰。莲风起，江畔春。大堤上，留北人。郎食鲤鱼尾，妾食猩猩唇。莫指襄阳道，绿浦归帆少。今日菖蒲花，明朝枫树老。",
        "object_id": "64a84913-0d25-4120-8b74-8c2a8d8815c7"
    },
    {
        "title": "申胡子觱篥歌",
        "author": "李贺",
        "content": "颜热感君酒，含嚼芦中声。花娘𥮾绥妥，休睡芙蓉屏。谁截太平管，列点排空星。直贯开花风，天上驱云行。今夕岁华落，令人惜平生。心事如波涛，中坐时时惊。朔客骑白马，剑弝悬兰缨。俊健如生猱，肯拾蓬中萤。",
        "object_id": "7344a621-9c5b-435b-ab03-5bce85d24ce2"
    },
    {
        "title": "上之回",
        "author": "李贺",
        "content": "上之回，大旗喜。悬红云，挞凤尾。剑匣破，舞蛟龙。蚩尤死，鼓逢逢。天高庆雷齐坠地，地无惊烟海千里。",
        "object_id": "d08f89e8-887d-4dca-99b3-1ed4f2378876"
    },
    {
        "title": "老夫采玉歌",
        "author": "李贺",
        "content": "采玉采玉须水碧，琢作步摇徒好色。老夫饥寒龙为愁，蓝溪水汽无清白。夜雨冈头食蓁子，杜鹃口血老夫泪。蓝溪之水厌生人，身死千年恨溪水。斜山柏风雨如啸，泉脚挂绳青袅袅。村寒白屋念娇婴，古台石磴悬肠草。",
        "object_id": "c8ca253f-7981-4bcc-a6dc-b7444401d39f"
    },
    {
        "title": "河南府试十二月乐词 十二月",
        "author": "李贺",
        "content": "日脚淡光红洒洒，薄霜不销桂枝下。依稀和气排冬严，已就长日辞长夜。",
        "object_id": "e261fc91-5868-45d2-af14-8c55afdecfc8"
    },
    {
        "title": "客游",
        "author": "李贺",
        "content": "悲满千里心，日暖南山石。不谒承明庐，老作平原客。四时别家庙，三年去乡国。旅歌屡弹铗，归问时裂帛。",
        "object_id": "c4750ff6-aa6c-4c46-810d-cf6e80019450"
    },
    {
        "title": "题归梦",
        "author": "李贺",
        "content": "长安风雨夜，书客梦昌谷。怡怡中堂笑，小弟栽涧菉。家门厚重意，望我饱饥腹。劳劳一寸心，灯花照鱼目。",
        "object_id": "2354f955-cf18-4f45-b55f-2ebe0a7329e3"
    },
    {
        "title": "伤心行",
        "author": "李贺",
        "content": "咽咽学楚吟，病骨伤幽素。秋姿白发生，木叶啼风雨。灯青兰膏歇，落照飞蛾舞。古壁生凝尘，羇魂梦中语。",
        "object_id": "bfdbb451-5c25-4b22-9e1f-a6632ec76ded"
    },
    {
        "title": "高轩过",
        "author": "李贺",
        "content": "华裾织翠青如葱，金环压辔摇玲珑。马蹄隐耳声隆隆，入门下马气如虹。云是东京才子，文章钜公。二十八宿罗心胸，九精照耀贯当中。殿前作赋声摩空，笔补造化天无功。庞眉书客感秋蓬，谁知死草生华风。我今垂翅附冥鸿，他日不羞蛇作龙。",
        "object_id": "f4e6f5ab-ad75-4489-87f9-ffedbcc67926"
    },
    {
        "title": "经沙苑",
        "author": "李贺",
        "content": "野水泛长澜，宫牙开小蒨。无人柳自春，草渚鸳鸯暖。晴嘶卧沙马，老去悲啼展。今春还不归，塞嘤折翅雁。",
        "object_id": "281fefbc-fb0a-4e20-80dc-726c2a682427"
    },
    {
        "title": "河南府试十二月乐词 闰月",
        "author": "李贺",
        "content": "帝重光，年重时。七十二候回环推，天官玉琯灰剩飞。今岁何长来岁迟，王母移桃献天子。",
        "object_id": "851219e8-5993-4d52-868a-8dfe431c0ddb"
    },
    {
        "title": "崇义里滞雨",
        "author": "李贺",
        "content": "落莫谁家子，来感长安秋。壮年抱羁恨，梦泣生白头。瘦马秣败草，雨沫飘寒沟。南宫古帘暗，湿景传签筹。家山远千里，云脚天东头。忧眠枕剑匣，客帐梦封侯。",
        "object_id": "840a294d-06b8-45a1-9751-fa3e97c881ee"
    },
    {
        "title": "天上谣",
        "author": "李贺",
        "content": "天河夜转漂回星，银浦流云学水声。玉宫桂树花未落，仙妾采香垂珮缨。秦妃卷帘北窗晓，窗前植桐青凤小。王子吹笙鹅管长，呼龙耕烟种瑶草。粉霞红绶藕丝裙，青洲步拾兰苕春。东指羲和能走马，海尘新生石山下。",
        "object_id": "681fe831-2fb0-4bae-bb2a-41d499309c7a"
    },
    {
        "title": "湖中曲",
        "author": "李贺",
        "content": "长眉越沙采兰若，桂叶水葓春漠漠。横船醉眠白昼闲，渡口梅风歌扇薄。燕钗玉股照青渠，越王娇郎小字书。蜀纸封巾报云鬓，晚漏壶中水淋尽。",
        "object_id": "0aaa9d12-9f44-4cb4-8aac-a78a92553844"
    },
    {
        "title": "冯小怜",
        "author": "李贺",
        "content": "湾头见小怜，请上琵琶弦。破得春风恨，今朝直几钱。裙垂竹叶带，鬓湿杏花烟。玉冷红丝重，齐宫妾驾鞭。",
        "object_id": "e4b44d96-5663-4738-b0e1-e2acff426643"
    },
    {
        "title": "贝宫夫人",
        "author": "李贺",
        "content": "丁丁海女弄金环，雀钗翘揭双翅关。六宫不语一生闲，高悬银榜照青山。长眉凝绿几千年，清凉堪老镜中鸾。秋肌稍觉玉衣寒，空光帖妥水如天。",
        "object_id": "cd990bbb-82e3-458b-b958-f2783a07dd3a"
    },
    {
        "title": "出城别张又新酬李汉",
        "author": "李贺",
        "content": "李子别上国，南山崆峒春。不闻今夕鼓，差慰煎情人。赵壹赋命薄，马卿家业贫。乡书何所报，紫蕨生石云。长安玉桂国，戟带披侯门。惨阴地自光，宝马踏晓昏。腊春戏草苑，玉挽鸣𨏈辚。绿网缒金铃，霞卷清池漘。开贯泻蚨母，买冰防夏蝇。时宜裂大袂，剑客车盘茵。小人如死灰，心切生秋榛。皇图跨四海，百姓拖长绅。光明霭不发，腰龟徒甃银。吾将噪礼乐，声调摩清新。欲使十千岁，帝道如飞神。华实自苍老，流采长倾湓。没没暗𫜬舌，涕血不敢论。今将下东道，祭酒而别秦。六郡无剿儿，长刀谁拭尘。地理阳无正，快马逐服辕。二子美年少，调道讲清浑。讥笑断冬夜，家庭疏筿穿。曙风起四方，秋月当东悬。赋诗面投掷，悲哉不遇人。此别定霑臆，越布先裁巾。",
        "object_id": "7917ea14-d308-483a-af68-396ff5c08995"
    },
    {
        "title": "南园",
        "author": "李贺",
        "content": "方领蕙带折角巾，杜若已老兰苕春。南山削秀蓝玉合，小雨归去飞凉云。熟杏暖香梨叶老，草梢竹栅锁池痕。郑公乡老开酒尊，坐泛楚奏吟招魂。",
        "object_id": "39e3a49f-20cd-4347-a982-bee45e0b422c"
    },
    {
        "title": "兰香神女庙",
        "author": "李贺",
        "content": "古春年年在，闲绿摇暖云。松香飞晚华，柳渚含日昏。沙砌落红满，石泉生水芹。幽篁画新粉，蛾绿横晓门。弱蕙不胜露，山秀愁空春。舞珮剪鸾翼，帐带涂轻银。兰桂吹浓香，菱藕长莘莘。看雨逢瑶姬，乘船值江君。吹箫饮酒醉，结绶金丝裙。走天呵白鹿，游水鞭锦鳞。密发虚鬟飞，腻颊凝花匀。团鬓分蛛巢，秾眉笼小唇。弄蝶和轻妍，风光怯腰身。深帏金鸭冷，奁镜幽凤尘。踏雾乘风归，撼玉山上闻。",
        "object_id": "c152a1b7-60aa-48c8-ac8c-7b2a9ddc6c24"
    },
    {
        "title": "黄家洞",
        "author": "李贺",
        "content": "雀步蹙沙声促促，四尺角弓青石镞。黑幡三点铜鼓鸣，高作猿啼摇箭箙。彩巾缠踍幅半斜，溪头簇队暎葛花。山潭晚雾吟白鼍，竹蛇飞蠹射金沙。闲驱竹马缓归家，官军自杀容州槎。",
        "object_id": "da48aa4d-256d-4e2f-a2aa-983f13a9c601"
    },
    {
        "title": "浩歌",
        "author": "李贺",
        "content": "南风吹山作平地，帝遣天吴移海水。王母桃花千遍红，彭祖巫咸几回死。青毛骢马参差钱，娇春杨柳含细烟。筝人劝我金屈卮，神血未凝身问谁。不须浪饮丁都护，世上英雄本无主。买丝绣作平原君，有酒惟浇赵州土。漏催水咽玉蟾蜍，卫娘发薄不胜梳。看见秋眉换新绿，二十男儿那刺促。",
        "object_id": "41a7ff30-5f3a-44dd-bdf9-217b0772d04e"
    },
    {
        "title": "赠陈商",
        "author": "李贺",
        "content": "长安有男儿，二十心已朽。楞伽堆案前，楚辞系肘后。人生有穷拙，日暮聊饮酒。秪今道已塞，何必须白首。凄凄陈述圣，披褐鉏俎豆。学为尧舜文，时人责衰偶。柴门车辙冻，日下榆影瘦。黄昏访我来，苦节青阳皱。太华五千仞，劈地抽森秀。旁古无寸寻，一上戛牛斗。公卿纵不怜，宁能锁吾口。李生师太华，大坐看白昼。逢霜作朴𣙙，得气为春柳。礼节乃相去，憔悴如刍狗。风雪直斋坛，墨组贯铜绶。臣妾气态间，唯欲承箕帚。天眼何时开，古剑庸一吼。",
        "object_id": "f8c28456-0138-477b-bcee-9fda818734e1"
    },
    {
        "title": "送韦仁实兄弟入关",
        "author": "李贺",
        "content": "送客饮别酒，千觞无赭颜。何物最伤心，马首鸣金镮。野色浩无主，秋明空旷间。坐来壮胆破，断目不能看。行槐引西道，青梢长攒攒。韦郎好兄弟，叠玉生文翰。我在山上舍，一亩蒿硗田。夜雨叫租吏，春声暗交关。谁解念劳劳，苍突唯南山。",
        "object_id": "fd5fc9fd-285d-4464-8168-f245709cbe1a"
    },
    {
        "title": "相和歌辞 难忘曲",
        "author": "李贺",
        "content": "夹道开洞门，弱杨低画戟。帘影竹叶起，箫声吹日色。蜂语绕妆镜，拂蛾学春碧。乱系丁香梢，满阑花向夕。",
        "object_id": "c63ca3bc-5291-4de9-871f-ed28329cb645"
    },
    {
        "title": "屏风曲",
        "author": "李贺",
        "content": "蝶栖石竹银交关，水凝绿鸭瑠璃钱。团回六曲抱膏兰，将鬟镜上掷金蝉。沈香火暖茱萸烟，酒觥绾带新承懽。月风吹露屏外寒，城上乌啼楚女眠。",
        "object_id": "f1afe006-f5d7-46a5-8c31-d77b80134155"
    },
    {
        "title": "钓鱼诗",
        "author": "李贺",
        "content": "秋水钓红渠，仙人待素书。菱丝萦独茧，蒲米蛰双鱼。斜竹垂清沼，长纶贯碧虚。饵悬春[蜥蜴]，钩坠小蟾蜍。詹子情无限，龙阳恨有余。为看烟浦上，楚女泪霑裾。",
        "object_id": "595fe873-891d-44c3-9eb6-06431778e788"
    },
    {
        "title": "假龙吟歌",
        "author": "李贺",
        "content": "石轧铜杯，吟咏枯瘁。苍鹰摆血，白凤下肺。桂子自落，云弄车盖。木死沙崩恶谿岛，阿母得仙今不老。窞中跳汰截清涎，隈壖卧水埋金爪。崖蹬苍苔吊石发，江君掩帐筼筜折。莲花去国一千年，雨后闻腥犹带铁。",
        "object_id": "773e3420-7888-4c61-b026-fad74cf8a313"
    },
    {
        "title": "秋来",
        "author": "李贺",
        "content": "桐风惊心壮士苦，衰灯络纬啼寒素。谁看青简一编书，不遣花虫粉空蠹。思牵今夜肠应直，雨冷香魂吊书客。秋坟鬼唱鲍家诗，恨血千年土中碧。",
        "object_id": "58301f45-20a8-4430-9da2-73aa936311b0"
    },
    {
        "title": "琴曲歌辞 走马引",
        "author": "李贺",
        "content": "我有辞乡剑，玉锋堪截云。襄阳走马客，意气自生春。朝嫌剑光静，暮嫌剑花冷。能持剑向人，不解持照身。",
        "object_id": "dd4808c5-cefb-4840-8782-a1636acc9856"
    },
    {
        "title": "奉和二兄罢使遣马归延州",
        "author": "李贺",
        "content": "空留三尺剑，不用一丸泥。马向沙场去，人归故国来。笛愁翻陇水，酒喜沥春灰。锦带休惊雁，罗衣尚鬬鸡。还吴已渺渺，入郢莫凄凄。自是桃李树，何畏不成蹊。",
        "object_id": "795f68f3-7560-456d-98f6-34779af12e7f"
    },
    {
        "title": "感讽六首 一",
        "author": "李贺",
        "content": "人间春荡荡，帐暖香扬扬。飞光染幽红，夸娇来洞房。舞席泥金蛇，桐竹罗花床。眼逐春瞑醉，粉随泪色黄。王子下马来，曲沼鸣鸳鸯。焉知肠车转，一夕巡九方。",
        "object_id": "a5b887a4-c160-4f64-add7-4fedcb3043ab"
    },
    {
        "title": "相和歌辞 塘上行",
        "author": "李贺",
        "content": "藕花凉露湿，花缺藕根涩。飞下雌鸳鸯，塘水声溢溢。",
        "object_id": "5f34d119-60d9-4762-87c7-7d84d0baa8ff"
    },
    {
        "title": "南山田中行",
        "author": "李贺",
        "content": "秋野明，秋风白，塘水漻漻虫啧啧。云根苔藓山上石，冷红泣露娇啼色。荒畦九月稻叉牙，蛰萤低飞陇迳斜。石脉水流泉滴沙，鬼灯如漆点松花。",
        "object_id": "1d44c69a-e64a-44d4-9576-9ea3bf805533"
    },
    {
        "title": "帝子歌",
        "author": "李贺",
        "content": "洞庭明月一千里，凉风雁啼天在水。九节菖蒲石上死，湘神弹琴迎帝子。山头老桂吹古香，雌龙怨吟寒水光。沙浦走鱼白石郎，闲取真珠掷龙堂。",
        "object_id": "68f64cf6-fb41-4aeb-9649-612828fa994f"
    },
    {
        "title": "荅赠",
        "author": "李贺",
        "content": "本是张公子，曾名萼绿华。沈香熏小像，杨柳伴啼鸦。露重金泥冷，杯阑玉树斜。琴堂沽酒客，新买后园花。",
        "object_id": "8a8188ef-4df5-44d7-8663-5810b6715b84"
    },
    {
        "title": "洛阳城外别皇甫湜",
        "author": "李贺",
        "content": "洛阳吹别风，龙门起断烟。冬树束生涩，晚紫凝华天。单身野霜上，疲马飞蓬间。凭轩一双泪，奉坠绿衣前。",
        "object_id": "c8711b9e-4367-419b-8a7d-83e4f8ee8a98"
    },
    {
        "title": "感讽六首 二",
        "author": "李贺",
        "content": "苦风吹朔寒，沙惊秦木折。舞影逐空天，画鼓余清节。蜀书秋信断，黑水朝波咽。娇魂从回风，死处悬乡月。",
        "object_id": "f83ee031-9f9f-493f-961e-7f16a7483b7a"
    },
    {
        "title": "贵主征行乐",
        "author": "李贺",
        "content": "奚骑黄铜连锁甲，罗旗香干金画叶。中军留醉河阳城，娇嘶紫燕踏花行。春营骑将如红玉，走马捎鞭上空绿。女垣素月角咿咿，牙帐未开分锦衣。",
        "object_id": "1e5b7ea7-dbf3-4be0-820b-afa48ba1d10d"
    },
    {
        "title": "秦王饮酒",
        "author": "李贺",
        "content": "秦王骑虎游八极，剑光照空天自碧。羲和敲日玻璃声，劫灰飞尽古今平。龙头泻酒邀酒星，金槽琵琶夜枨枨。洞庭雨脚来吹笙，酒酣喝月使倒行。银云栉栉瑶殿明，宫门掌事报一更。花楼玉凤声娇狞，海绡红文香浅清。黄鹅跌舞千年觥，仙人烛树蜡烟轻，清琴醉眼泪泓泓。",
        "object_id": "20940092-30e7-45fb-b74d-866aa0f9368d"
    },
    {
        "title": "相和歌辞 江南弄",
        "author": "李贺",
        "content": "江中绿雾起凉波，天上叠𪩘红嵯峨。水风浦云生老竹，渚瞑蒲帆如一幅。鲈鱼千头酒百斛，酒中倒卧南山绿。吴歈越吟未终曲，江上团团帖寒玉。",
        "object_id": "29d98345-e050-49c2-89cb-88dbdcd0af97"
    },
    {
        "title": "杂曲歌辞 神仙曲",
        "author": "李贺",
        "content": "碧峰海面藏灵书，上帝拣作神仙居。晴时笑语闻空虚，鬬乘巨浪骑鲸鱼。春罗翦字邀王母，共宴红楼最深处。鹤羽冲风过海迟，不如却使青龙去。犹疑王母不相许，垂露娃鬟更传语。",
        "object_id": "1d19a6b1-ec7b-4bfc-b393-0c4d431d82e2"
    },
    {
        "title": "感讽六首 三",
        "author": "李贺",
        "content": "杂杂胡马尘，森森边士戟。天教胡马战，晓云皆血色。妇人携汉卒，箭箙囊巾帼。不惭金印重，踉蹡腰鞬力。恂恂乡门老，昨夜试锋镝。走马遣书勋，谁能分粉墨。",
        "object_id": "d281fee1-0565-42c7-a16f-73cc97d6fd32"
    },
    {
        "title": "题赵生壁",
        "author": "李贺",
        "content": "大妇然竹根，中妇舂玉屑。冬暖拾松枝，日烟坐蒙灭。木藓青桐老，石井水声发。曝背卧东亭，桃花满肌骨。",
        "object_id": "0b99e7df-1750-406e-8bc2-2db21439bff1"
    },
    {
        "title": "酒罢张大彻索赠诗",
        "author": "李贺",
        "content": "长鬣张郎三十八，天遣裁诗花作骨。往还谁是龙头人，公主遣秉鱼须笏。太行青草上白衫，匣中章奏密如蚕。金门石阁知卿有，豸角鸡香早晚含。陇西长吉摧颓客，酒阑感觉中区窄。葛衣断碎赵城秋，吟诗一夜东方白。",
        "object_id": "317e061a-3b17-440f-8152-3fed3c0521e2"
    },
    {
        "title": "洛姝真珠",
        "author": "李贺",
        "content": "真珠小娘下清廓，洛苑香风飞绰绰。寒鬓斜钗玉燕光，高楼唱月敲悬珰。兰风桂露洒幽翠，红弦袅云咽深思。花袍白马不归来，浓蛾叠柳香唇醉。金鹅屏风蜀山梦，鸾裾凤带行烟重。八骢笼晃脸差移，日丝繁散曛罗洞。市南曲陌无秋凉，楚腰卫鬓四时芳。玉喉窱窱排空光，牵云曳雪留陆郎。",
        "object_id": "4ce0824b-965f-482e-bf01-ce11bb71519a"
    },
    {
        "title": "相和歌辞 日出行",
        "author": "李贺",
        "content": "白日下崐崘，发光如舒丝。徒照葵藿心，不照游子悲。折折黄河曲，日从中央转。旸谷耳曾闻，若木眼不见。奈何铄石，胡为销人。羿弯弓属矢那不中，足令久不得奔，讵教晨光夕昏。",
        "object_id": "7af5f435-0357-4ff6-ab62-97417d87a31a"
    },
    {
        "title": "感春",
        "author": "李贺",
        "content": "日暖自萧条，花悲北郭骚。榆穿莱子眼，柳断舞儿腰。上幕迎神燕，飞丝送百劳。胡琴今日恨，急语向檀槽。",
        "object_id": "adec055f-ac09-4e9d-8326-fc651fd2b789"
    },
    {
        "title": "鼓吹曲辞 艾如张",
        "author": "李贺",
        "content": "锦襜褕，绣裆襦，强强饮啄哺尔雏。陇东卧穟满风雨，莫信龙媒陇西去。齐人织网如素空，张在野春平碧中。网丝漠漠无形影，误尔触之伤首红。艾叶绿花谁翦刻，中藏祸机不可测。",
        "object_id": "8d259d7b-98df-4576-b439-3cc6671bfc0b"
    },
    {
        "title": "罗浮山父与葛篇",
        "author": "李贺",
        "content": "依依宜织江雨空，雨中六月兰台风。博罗老仙时出洞，千岁石床啼鬼工。蛇毒浓凝洞堂湿，江鱼不食衔沙立。欲剪箱中一尺天，吴娥莫道吴刀涩。",
        "object_id": "d48cdb59-2492-497b-a8c3-11a3930448bb"
    },
    {
        "title": "感讽六首 四",
        "author": "李贺",
        "content": "青门放弹去，马色连空郊。何年帝家物，玉装鞍上摇。去去走犬归，来来坐烹羔。千金不了馔，狢肉称盘臊。试问谁家子，乃老能佩刀。西山白盖下，贤俊寒萧萧。",
        "object_id": "062be68d-ab40-4f92-a653-0b4444650205"
    },
    {
        "title": "李夫人歌",
        "author": "李贺",
        "content": "紫皇宫殿重重开，夫人飞入琼瑶台。绿香绣帐何时歇，青云无光宫水咽。翩联桂花坠秋月，孤鸾惊啼商丝发。红壁阑珊悬珮珰，歌台小妓遥相望。玉蟾滴水鸡人唱，露华兰叶参差光。",
        "object_id": "7bd22cdb-d78e-4bd5-af73-b08be1974bbe"
    },
    {
        "title": "仙人",
        "author": "李贺",
        "content": "弹琴石壁上，翻翻一仙人。手持白鸾尾，夜扫南山云。鹿饮寒涧下，鱼归清海滨。当时汉武帝，书报桃花春。",
        "object_id": "ea601ea7-e4e4-4df9-9028-9f427b4fcf67"
    },
    {
        "title": "感讽六首 五",
        "author": "李贺",
        "content": "晓菊泫寒露，似悲团扇风。秋凉经汉殿，班子泣衰红。本无辞辇意，岂见入空宫。腰衱珮珠断，灰蝶生阴松。",
        "object_id": "cb82e8ad-edd0-482a-96b3-8e8b2ecb5ead"
    },
    {
        "title": "仁和里杂叙皇甫湜",
        "author": "李贺",
        "content": "大人乞马癯乃寒，宗人贷宅荒厥垣。横庭鼠径空土涩，出篱大枣垂朱残。安定美人截黄绶，脱落缨裾瞑朝酒。还家白笔未上头，使我清声落人后。枉辱称知犯君眼，排引才升强𫄠断。洛风送马入长关，阖扇未开逢猰犬。那知坚都相草草，客枕幽单看春老。归来骨薄面无膏，疫气冲头鬓茎少。欲雕小说干天官，宗孙不调为谁怜。明朝下元复西道，崆峒叙别长如天。",
        "object_id": "acf90853-d3e3-4d49-8495-5052d5f550ba"
    },
    {
        "title": "相和歌辞 箜篌引",
        "author": "李贺",
        "content": "公乎公乎，提壶将焉如？屈平沈湘不足慕，徐衍入海诚为愚。公乎公乎，床有菅席盘有鱼。北里有贤兄，东邻有小姑。陇亩油油黍与葫，瓦甒浊醪蚁浮浮。黍可食，醪可饮，公乎公乎其奈居。被发奔流竟何如？贤兄小姑哭呜呜。",
        "object_id": "173dc126-6533-471f-bf00-5fc637471b64"
    },
    {
        "title": "莫愁曲",
        "author": "李贺",
        "content": "草生龙坡下，鸦噪城堞头。何人此城里，城角栽石榴。青丝系五马，黄金络双牛。白鱼驾莲船，夜作十里游。归来无人识，暗上沈香楼。罗床倚瑶瑟，残月倾帘钩。今日槿花落，明朝桐树秋。莫负平生意，何名何莫愁。",
        "object_id": "0e3272d3-dfbf-4e6b-86c2-22cb5ae6b4a7"
    },
    {
        "title": "走马引",
        "author": "李贺",
        "content": "我有辞乡剑，玉锋堪截云。襄阳走马客，意气自生春。朝嫌剑花净，暮嫌剑光冷。能持剑向人，不解持照身。",
        "object_id": "9b8850ed-6675-484b-90da-32b3125eff83"
    },
    {
        "title": "宫娃歌",
        "author": "李贺",
        "content": "蜡光高悬照纱空，花房夜𢭏红守宫。象口吹香毾㲪暖，七星挂城闻漏板。寒入罘罳殿影昏，彩鸾帘额著霜痕。啼蛄吊月钩栏下，屈膝铜铺锁阿甄。梦入家门上沙渚，天河落处长洲路。愿君光明如太阳，放妾骑鱼撇波去。",
        "object_id": "e0e70d45-6b58-4da7-a310-20eba5f99759"
    },
    {
        "title": "河阳歌",
        "author": "李贺",
        "content": "染罗衣，秋蓝难着色。不是无心人，为作台邛客。花烧中潬城，颜郎身已老。惜许两少年，抽心似春草。今日见银牌，今夜鸣玉䜩。牛头高一尺，隔坐应相见。月从东方来，酒从东方转。觥船饫口红，[蜜]炬千枝烂。",
        "object_id": "e040a8b4-2c34-4a49-b071-61ea1608b511"
    },
    {
        "title": "感讽六首 六",
        "author": "李贺",
        "content": "蝶飞红粉台，柳扫吹笙道。十日悬户庭，九秋无衰草。调歌送风转，杯池白鱼小。水宴截香腴，菱科映青罩。䒠蒙梨花满，春昏弄长啸。唯愁苦花落，不悟世衰到。抚旧唯销魂，南山坐悲峭。",
        "object_id": "d53c6d4b-cb61-49aa-a6ec-cbd8946a8bbc"
    },
    {
        "title": "花游曲",
        "author": "李贺",
        "content": "春柳南陌态，冷花寒露姿。今朝醉城外，拂镜浓扫眉。烟湿愁车重，红油覆画衣。舞裙香不暖，酒色上来迟。",
        "object_id": "77164c1c-7e9d-4adb-ab34-40e9ee518149"
    },
    {
        "title": "鼓吹曲辞 上之回",
        "author": "李贺",
        "content": "上之回，大旗喜。悬虹彗，挞凤尾。剑匣破，舞蛟龙。蚩尤死，鼓逢逢。天高庆雷齐坠地，地无惊烟海千里。",
        "object_id": "0ca0cc8a-db1e-4e60-943a-7cf72e679248"
    },
    {
        "title": "湘妃",
        "author": "李贺",
        "content": "筠竹千年老不死，长伴秦娥盖湘水。蛮娘吟弄满寒空，九山静绿泪花红。离鸾别凤烟梧中，巫云蜀雨遥相通。幽愁秋气上青枫，凉夜波间吟古龙。",
        "object_id": "a61b7143-b9e1-4f90-8377-a0b43ba22469"
    },
    {
        "title": "夜来乐",
        "author": "李贺",
        "content": "红罗复帐金流苏，华灯九枝悬鲤鱼。丽人暎月开铜铺，春水滴酒猩猩沽。重一箧，香十株，赤金瓜子兼杂麸。五丝封青凫，阿侯此笑千万余。南轩汉转帘影疏，桐林哑哑挟子乌。剑崖鞭节青石珠，白䯄吹湍凝霜须。漏长送珮承明庐，倡楼嵯峨明月孤。新客下马故客去，绿蝉秀黛重拂梳。",
        "object_id": "2159bbc3-f147-4442-82ee-16ee250587a9"
    },
    {
        "title": "堂堂",
        "author": "李贺",
        "content": "堂堂复堂堂，红脱梅灰香。十年粉蠹生画梁，饥虫不食推碎黄。蕙花已老桃叶长，禁院悬帘隔御光。华清源中礜石汤，裴回白凤随君王。",
        "object_id": "b424ec07-c22f-4298-afc7-67867346083e"
    },
    {
        "title": "南园十三首 一",
        "author": "李贺",
        "content": "花枝草蔓眼中开，小白长红越女腮。可怜日暮嫣香落，嫁与春风不用媒。",
        "object_id": "6766c804-9532-42e3-b85d-d0d4d8bccecf"
    },
    {
        "title": "春昼",
        "author": "李贺",
        "content": "朱城报春更漏转，光风催兰吹小殿。草细堪梳，柳长如线。卷衣秦帝，扫粉赵燕。日含画幕，蜂上罗荐。平阳花坞，河阳花县。越妇搘机，吴蚕作茧。菱汀系带，荷塘倚扇。江南有情，塞北无恨。",
        "object_id": "449ee08c-9e9a-4b41-bd3b-e1278738e8a6"
    },
    {
        "title": "勉爱行二首送小季之庐山 一",
        "author": "李贺",
        "content": "洛郊无俎豆，弊厩惭老马。小雁过𬬻峰，影落楚水下。长船倚云泊，石镜秋凉夜。岂解有乡情，弄月聊呜哑。",
        "object_id": "51fc09e9-17cd-49ff-934e-cd19b4f46522"
    },
    {
        "title": "嘲雪",
        "author": "李贺",
        "content": "昨日发葱岭，今朝下兰渚。喜从千里来，乱笑含春语。龙沙湿汉旗，凤扇迎秦素。久别辽城鹤，毛衣已应故。",
        "object_id": "e51b5b5b-fca3-41dc-955a-bca2eb6a3f06"
    },
    {
        "title": "南园十三首 二",
        "author": "李贺",
        "content": "宫北田塍晓气酣，黄桑饮露窣宫帘。长腰健妇偷攀折，将𫗪吴王八茧蚕。",
        "object_id": "f7be70b4-9936-4c6b-85fc-0424a0585aaa"
    },
    {
        "title": "安乐宫",
        "author": "李贺",
        "content": "深井桐乌起，尚复牵情水。未盥邵陵瓜，缾中弄长翠。新成安乐宫，宫如凤皇翅。歌回蜡板鸣，左悺提壶使。绿蘩悲水曲，茱萸别秋子。",
        "object_id": "3b51fcb2-7c45-4bc8-b433-cb309041d811"
    },
    {
        "title": "春怀引",
        "author": "李贺",
        "content": "芳蹊密影成花洞，柳结浓烟花带重。蟾蜍碾玉挂明弓，捍拨装金打仙凤。宝枕垂云选春梦，钿合碧寒龙脑冻。阿侯系锦觅周郎，凭仗东风好相送。",
        "object_id": "b07c75ea-7eec-4c11-890a-5dc4513ebdb9"
    },
    {
        "title": "勉爱行二首送小季之庐山 二",
        "author": "李贺",
        "content": "别柳当马头，官槐如兔目。欲将千里别，持我易斗粟。南云北云空脉断，灵台经络悬春线。青轩树转月满床，下国饥儿梦中见。维尔之昆二十余，年来持镜颇有须。辞家三载今如此，索米王门一事无。荒沟古水光如刀，庭南拱柳生蛴螬。江干幼客真可念，郊原晚吹悲号号。",
        "object_id": "b724197b-7e08-48dc-ae31-73b45d05f7ba"
    },
    {
        "title": "南园十三首 三",
        "author": "李贺",
        "content": "竹里缲丝挑网车，青蝉独噪日光斜。桃胶迎夏香琥珀，自课越佣能种瓜。",
        "object_id": "21e0b774-e999-4b7a-9e1d-25160d5398c8"
    },
    {
        "title": "胡蝶飞",
        "author": "李贺",
        "content": "杨花扑帐春云热，龟甲屏风醉眼缬。东家胡蝶西家飞，白骑少年今日归。",
        "object_id": "97f0e647-3011-4b70-9741-2fbdbff85fdd"
    },
    {
        "title": "白虎行",
        "author": "李贺",
        "content": "火乌日暗崩腾云，秦皇虎视苍生群。烧书灭国无暇日，铸剑佩玦惟将军。玉坛设醮思冲天，一世二世当万年。烧丹未得不死药，拏舟海上寻神仙。鲸鱼张鬣海波沸，耕人半作征人鬼。雄豪气猛如焰烟，无人为决天河水。谁最苦兮谁最苦，报人义士深相许。渐离击筑荆卿歌，荆卿把酒燕丹语。剑如霜兮胆如铁，出燕城兮望秦月。天授秦封祚未移，衮龙衣点荆卿血。朱旗卓地白虎死，汉皇知是真天子。",
        "object_id": "e725e0c8-c1df-4ed4-ba45-0cf3cd64b40b"
    },
    {
        "title": "杂歌谣辞 邺城童子谣",
        "author": "李贺",
        "content": "邺城中，暮尘起。将黑丸，斫文吏。棘为鞭，虎为马。团团走，邺城下。切玉剑，射日弓。献何人，奉相公。扶毂来，关右儿。香扫涂，相公归。",
        "object_id": "a8d92958-dde2-4799-a5e0-0dab8a19f730"
    },
    {
        "title": "致酒行",
        "author": "李贺",
        "content": "零落栖迟一杯酒，主人奉觞客长寿。主父西游困不归，家人折断门前柳。吾闻马周昔作新丰客，天荒地老无人识。空将笺上两行书，直犯龙颜请恩泽。我有迷魂招不得，雄鸡一声天下白。少年心事当拏云，谁念幽寒坐呜呃。",
        "object_id": "a72113fb-a98f-45a8-8ba3-187f3f48f7aa"
    },
    {
        "title": "南园十三首 四",
        "author": "李贺",
        "content": "三十未有二十余，白日长饥小甲蔬。桥头长老相哀念，因遗戎韬一卷书。",
        "object_id": "daa7ff23-495a-4b06-ac17-e74485a5a79a"
    },
    {
        "title": "梁公子",
        "author": "李贺",
        "content": "风彩出萧家，本是菖蒲花。南塘连子熟，洗马走江沙。御笺银沫冷，长簟凤窠斜。种柳营中暗，题书赐馆娃。",
        "object_id": "b0a06901-b758-4f7c-858a-31cd2039db1f"
    },
    {
        "title": "相和歌辞 神弦曲",
        "author": "李贺",
        "content": "西山日没东山昏，旋风吹马马踏云。画弦素管声浅繁，花裙綷䌨步秋尘。桂叶刷风桂坠子，青狸哭血寒狐死。古壁彩虬金帖尾，雨工骑入秋潭水。百年老鸮成木魅，笑声碧火巢中起。",
        "object_id": "14539ccd-fbfb-4002-950f-e299956306aa"
    },
    {
        "title": "有所思",
        "author": "李贺",
        "content": "去年陌上歌离曲，今日君书远游蜀。帘外花开二月风，台前泪滴千行竹。琴心与妾肠，此夜断还续。想君白马悬雕弓，世间何处无春风。君心未肯镇如石，妾颜不久如花红。夜残高碧横长河，河上无梁空白波。西风未起悲龙梭，年年织素攒双蛾。江山迢遰无休绝，泪眼看灯乍明灭。自从孤馆深锁窗，桂花几度圆还缺。鸦鸦向晓鸣森木，风过池塘响丛玉。白日萧条梦不成，桥南更问仙人卜。",
        "object_id": "ec96e2f8-e52b-4a5e-813f-94c1c78d5270"
    },
    {
        "title": "长歌续短歌",
        "author": "李贺",
        "content": "长歌破衣襟，短歌断白发。秦王不可见，旦夕成内热。渴饮壶中酒，饥拔陇头粟。凄凄四月阑，千里一时绿。夜峰何离离，明月落石底。裴回沿石寻，照出高峰外。不得与之游，歌成鬓先改。",
        "object_id": "acb07724-e918-43a3-aa7e-468a38763397"
    },
    {
        "title": "南园十三首 五",
        "author": "李贺",
        "content": "男儿何不带吴钩，收取关山五十州。请君暂上凌烟阁，若个书生万户侯。",
        "object_id": "b810b1ca-557d-4589-bebb-766e3bec858d"
    },
    {
        "title": "牡丹种曲",
        "author": "李贺",
        "content": "莲枝未长秦蘅老，走马驮金𣃁春草。水灌香泥却月盆，一夜绿房迎白晓。美人醉语园中烟，晚华已散蝶又阑。梁王老去罗衣在，拂袖风吹蜀国弦。归霞帔拖蜀帐昏，嫣红落粉罢承恩。檀郎谢女眠何处，楼台月明燕夜语。",
        "object_id": "18063111-e1b2-4859-8a15-9b72efc39279"
    },
    {
        "title": "相和歌辞 神弦别曲",
        "author": "李贺",
        "content": "巫山小女隔云别，松花春风山上发。绿盖独穿香迳归，白马花竿前孑孑。蜀江风澹水如罗，堕兰谁泛相经过。南山桂树为君死，云衫残污红脂花。",
        "object_id": "74c51375-f0ae-45b3-8148-57b7e256b868"
    },
    {
        "title": "公莫舞歌",
        "author": "李贺",
        "content": "方花古础排九楹，刺豹淋血盛银罂。华筵鼓吹无桐竹，长刀直立割鸣筝。横楣麤锦生红纬，日炙锦嫣王未醉。腰下三看宝玦光，项庄掉箾栏前起。材官小臣公莫舞，座上真人赤龙子。芒砀云端抱天回，咸阳王气清如水。铁枢铁楗重束关，大旗五丈撞双镮。汉王今日颁秦印，绝膑刳肠臣不论。",
        "object_id": "16957082-263a-4df2-8c19-2089529655ec"
    },
    {
        "title": "后园凿井歌",
        "author": "李贺",
        "content": "井上辘轳床上转，水声繁，弦声浅。情若何，荀奉倩。城头日，长向城头住。一日作千年，不须流下去。",
        "object_id": "2b791d3a-fd4f-404a-be8a-28299bcd819d"
    },
    {
        "title": "啁少年",
        "author": "李贺",
        "content": "青騘马肥金鞍光，龙脑入缕罗衫香。美人狭坐飞琼觞，贫人唤云天上郎。别起高楼临碧筿，丝曳红鳞出深沼。有时半醉百花前，背把金丸落飞鸟。自说生来未为客，一身美妾过三百。岂知𣃁地种苗家，官税频催勿人织。长得积玉夸豪毅，每揖闲人多意气。生来不读半行书，只把黄金买身贵。少年安得长少年，海波尚变为桑田。荣枯递传急如箭，天公不肯于公偏。莫道韶华镇长在，发白面皱专相待。",
        "object_id": "83cbc920-6d79-4458-ac38-df147d8e33f6"
    },
    {
        "title": "南园十三首 六",
        "author": "李贺",
        "content": "寻章摘句老雕虫，晓月当帘挂玉弓。不见年年辽海上，文章何处哭秋风。",
        "object_id": "22f75e20-7e62-4c0e-93ca-f71ebba61fa6"
    },
    {
        "title": "高平县东私路",
        "author": "李贺",
        "content": "侵侵槲叶香，木花滞寒雨。今夕山上秋，永谢无人处。石磎远荒涩，棠实悬辛苦。古者定幽寻，呼君作私路。",
        "object_id": "bfd5cd4a-43aa-40c9-ad9b-a1865081dfcf"
    },
    {
        "title": "李凭箜篌引",
        "author": "李贺",
        "content": "吴丝蜀桐张高秋，空白凝云颓不流。江娥啼竹素女愁，李凭中国弹箜篌。昆山玉碎凤皇叫，芙蓉泣露香兰笑。十二门前融冷光，二十三丝动紫皇。女娲炼石补天处，石破天惊逗秋雨。梦入坤山教神妪，老鱼跳波瘦蛟舞。吴质不眠倚桂树，露脚斜飞湿寒兔。",
        "object_id": "af691759-fafe-4b65-893b-e37af39cbf6a"
    },
    {
        "title": "昌谷北园新笋四首 一",
        "author": "李贺",
        "content": "箨落长竿削玉开，君看母笋是龙材。更容一夜抽千尺，别却池园数寸泥。",
        "object_id": "a9a139ef-ff30-4fc2-9842-d7a9b3574324"
    },
    {
        "title": "开愁歌",
        "author": "李贺",
        "content": "秋风吹地百草干，华容碧影生晚寒。我当二十不得意，一心愁谢如枯兰。衣如飞鹑马如狗，临岐击剑生铜吼。旗亭下马解秋衣，请贳宜阳一壶酒。壶中唤天云不开，白昼万里闲凄迷。主人劝我养心骨，莫受俗物相填𧱉。",
        "object_id": "368be09e-2866-4ac2-8341-95a8f728c4a0"
    },
    {
        "title": "南园十三首 七",
        "author": "李贺",
        "content": "长卿牢落悲空舍，曼倩诙谐取自容。见买若耶溪水剑，明朝归去事猿公。",
        "object_id": "62b591eb-db79-4031-a251-393685fe82ff"
    },
    {
        "title": "昌谷北园新笋四首 二",
        "author": "李贺",
        "content": "斫取青光写楚辞，腻香春粉黑离离。无情有恨何人见，露压烟啼千万枝。",
        "object_id": "07b8b26f-a5e9-4c40-b74c-eaf253688e9f"
    },
    {
        "title": "残丝曲",
        "author": "李贺",
        "content": "垂杨叶老莺哺儿，残丝欲断黄蜂归。绿鬓年少金钗客，缥粉壶中沈琥珀。花台欲暮春辞去，落花起作回风舞。榆荚相催不知数，沈郎青钱夹城路。",
        "object_id": "60f418f1-447d-4916-b885-1cbab41f3bb8"
    },
    {
        "title": "神仙曲",
        "author": "李贺",
        "content": "碧峰海面藏灵书，上帝拣作神仙居。清明笑语闻空虚，鬬乘巨浪骑鲸鱼。春罗书字邀王母，共䜩红楼最深处。鹤羽冲风过海迟，不如却使青龙去。犹疑王母不相许，垂露娃鬟更传语。",
        "object_id": "0b18bfad-a576-4eda-b6cc-04e8c86a5ccb"
    },
    {
        "title": "南园十三首 八",
        "author": "李贺",
        "content": "春水初生乳燕飞，黄蜂小尾扑花归。窗含远色通书幌，鱼拥香钩近石矶。",
        "object_id": "60fb1559-a65f-4dab-97ed-ac5e568e5c77"
    },
    {
        "title": "秦宫诗",
        "author": "李贺",
        "content": "越罗衫袂迎春风，玉刻麒麟腰带红。楼头曲宴仙人语，帐底吹笙香雾浓。人间酒暖春茫茫，花枝入帘白日长。飞窗复道传筹饮，十夜铜盘腻烛黄。秃衿小袖调鹦鹉，紫绣麻𩐀踏哮虎。斫桂烧金待晓筵，白鹿青苏夜半煮。桐英永巷骑新马，内屋深屏生色画。开门烂用水衡钱，卷起黄河向身泻。皇天厄运犹曾裂，秦宫一生花底活。鸾篦夺得不还人，醉睡氍毺满堂月。",
        "object_id": "55f41995-ba87-48ef-ba9b-aa927c567099"
    },
    {
        "title": "琴曲歌辞  渌水辞",
        "author": "李贺",
        "content": "今宵好风月，阿侯在何处？为有倾城色，翻成足愁苦。东湖采莲叶，南湖拔蒲根。未持寄小姑，且持感愁魂。",
        "object_id": "2ec9007f-0dc2-4cfb-8f69-d3b0714a6db5"
    },
    {
        "title": "龙夜吟",
        "author": "李贺",
        "content": "鬈发胡儿眼睛绿，高楼夜静吹横竹。一声似向天上来，月下美人望乡哭。直排七点星藏指，暗合清风调宫征。蜀道秋深云满林，湘江半夜龙惊起。玉堂美人边塞情，碧窗皓月愁中听。寒砧能𢭏百尺练，粉泪凝珠滴红线。胡儿莫作陇头吟，隔窗暗结愁人心。",
        "object_id": "38b8a259-112d-41a1-802d-b092799eea5f"
    },
    {
        "title": "还自会稽歌",
        "author": "李贺",
        "content": "野粉椒壁黄，湿萤满梁殿。台城应教人，秋衾梦铜辇。吴霜点归鬓，身与塘蒲晚。脉脉辞金鱼，羁臣守迍贱。",
        "object_id": "eb9c11f4-96b8-4445-9ca8-7a6f7c87da21"
    },
    {
        "title": "古邺城童子谣效王粲刺曹操",
        "author": "李贺",
        "content": "邺城中，暮尘起。将黑丸，斫文吏。棘为鞭，虎为马。团团走，邺城下。切玉剑，射日弓。献何人，奉相公。扶毂来，关右儿。香扫涂，相公归。",
        "object_id": "5c36237e-3433-4874-ad41-a22860fa2a8a"
    },
    {
        "title": "昌谷北园新笋四首 三",
        "author": "李贺",
        "content": "家泉石眼两三茎，晓看阴根紫脉生。今年水曲春沙上，笛管新篁拔玉青。",
        "object_id": "c684b750-6e49-4153-8303-905684c0f6fb"
    },
    {
        "title": "南园十三首 九",
        "author": "李贺",
        "content": "泉沙耎卧鸳鸯暖，曲岸回篙舴艋迟。泻酒木栏椒叶盖，病容扶起种菱丝。",
        "object_id": "d1ec4bb4-6f3b-4f1b-accf-a861c00c088d"
    },
    {
        "title": "出城寄权璩杨敬之",
        "author": "李贺",
        "content": "草暖云昏万里春，宫花拂面送行人。自言汉剑当飞去，何事还车载病身。",
        "object_id": "28565010-46b8-4425-a301-c7127f25b0cd"
    },
    {
        "title": "昌谷北园新笋四首 四",
        "author": "李贺",
        "content": "古竹老梢惹碧云，茂陵归卧叹清贫。风吹千亩迎雨啸，鸟重一枝入酒尊。",
        "object_id": "a1a49d92-891b-44bf-9e83-d2ea5f7ed85f"
    },
    {
        "title": "杨生青花紫石砚歌",
        "author": "李贺",
        "content": "端州石工巧如神，踏天磨刀割紫云。佣刓抱水含满唇，暗洒苌弘冷血痕。纱帷昼暖墨花春，轻沤漂沫松麝薰。干腻薄重立脚匀，数寸光秋无日昏。圆毫促点声静新，孔砚宽顽何足云。",
        "object_id": "dadedde0-d4fd-44e4-8805-586ed3717ef7"
    },
    {
        "title": "昆仑使者",
        "author": "李贺",
        "content": "昆仑使者无消息，茂陵烟树生愁色。金盘玉露自淋漓，元气茫茫收不得。麒麟背上石文裂，虬龙鳞下红枝折。何处偏伤万国心，中天夜久高明月。",
        "object_id": "3c8eaafa-5117-4c0a-beba-c08ea1739273"
    },
    {
        "title": "南园十三首 十",
        "author": "李贺",
        "content": "边让今朝忆蔡邕，无心裁曲卧春风。舍南有竹堪书字，老去溪头作钓翁。",
        "object_id": "19bb5bca-4b8e-48f2-a343-664238cc8f92"
    },
    {
        "title": "恼公",
        "author": "李贺",
        "content": "宋玉愁空断，娇饶粉自红。歌声春草露，门掩杏花丛。注口樱桃小，添眉桂叶浓。晓奁妆秀靥，夜帐减香筒。钿镜飞孤鹊，江图画水葓。陂陀梳碧凤，腰袅带金虫。杜若含清露，河蒲聚紫茸。月分蛾黛破，花合靥朱融。发重疑盘雾，腰轻乍倚风。密书题豆蔲，隐语笑芙蓉。莫锁茱萸匣，休开翡翠笼。弄珠惊汉燕，烧蜜引胡蜂。醉缬抛红网，单罗挂绿蒙。数钱教姹女，买药问巴賨。匀脸安斜雁，移灯想梦熊。肠攒非束竹，胘急是张弓。晚树迷新蝶，残蜺忆断虹。古时填渤澥，今日凿崆峒。绣沓褰长幔，罗裙结短封。心摇如舞鹤，骨出似飞龙。井槛淋清漆，门铺缀白铜。隈花开兔径，向壁印狐踪。玳瑁钉帘薄，琉璃叠扇烘。象床缘素柏，瑶席卷香葱。细管吟朝幌，芳醪落夜枫。宜男生楚巷，栀子发金墉。龟甲开屏涩，鹅毛渗墨浓。黄庭留卫瓘，绿树养韩冯。鸡唱星悬柳，鸦啼露滴桐。黄娥初出座，宠妹始相从。蜡泪垂兰烬，秋芜扫绮栊。吹笙翻旧引，沽酒待新丰。短珮愁填粟，长弦怨削菘。曲池眠乳鸭，小阁睡娃僮。褥缝𥮾双线，钩縚辫五总。蜀烟飞重锦，峡雨溅轻容。拂镜羞温峤，薰衣避贾充。鱼生玉藕下，人在石莲中。含水弯蛾翠，登楼选马鬃。使君居曲陌，园令住临邛。桂火流苏暖，金炉细炷通。春迟王子态，莺啭谢娘慵。玉漏三星曙，铜街五马逢。犀株防胆怯，银液镇心忪。跳脱看年命，琵琶道吉凶。王时应七夕，夫位在三宫。无力涂云母，多方带药翁。符因青鸟送，囊用绛纱缝。汉苑寻官柳，河桥阂禁钟。月明中妇觉，应笑画堂空。",
        "object_id": "d39fe071-dea2-470e-b2b7-b48b12d4304c"
    },
    {
        "title": "示弟",
        "author": "李贺",
        "content": "别弟三年后，还家一日余。醁醽今夕酒，缃帙去时书。病骨犹能在，人间底事无。何须问牛马，抛掷任枭卢。",
        "object_id": "114321a4-5ada-4be8-8bae-1e6fb19d4e6f"
    },
    {
        "title": "汉唐姬饮酒歌",
        "author": "李贺",
        "content": "御服沾霜露，天衢长蓁棘。金隐秋尘姿，无人为带饰。玉堂歌声寝，芳林烟树隔。云阳台上歌，鬼哭复何益。铁剑常光光，至凶威屡逼。彊枭噬母心，犇厉索人魄。相看两相泣，泪下如波激。宁用清酒为，欲作黄泉客。不说玉山颓，且无饮中色。勉从天帝诉，天上寡沈厄。无处张穗帷，如何望松柏。妾身昼团团，君魂夜寂寂。蛾眉自觉长，颈粉谁怜白。矜持昭阳意，不肯看南陌。",
        "object_id": "18cb0076-2c50-47b6-a3c0-9cf51a30b701"
    },
    {
        "title": "房中思",
        "author": "李贺",
        "content": "新桂如蛾眉，秋风吹小绿。行轮出门去，玉銮声断续。月轩下风露，晓庭自幽涩。谁能事贞素，卧听莎鸡泣。",
        "object_id": "6f19f606-b838-41ec-8e9c-c0863bb0bec6"
    },
    {
        "title": "杂曲歌辞 堂堂",
        "author": "李贺",
        "content": "堂堂复堂堂，红脱梅灰香。十年粉蠹生画梁，饥虫不食推碎黄。蕙花已老桃叶长，禁院悬帘隔御光。华清源中礜石汤，裴回百凤随君王。",
        "object_id": "c72218f8-026a-4393-9a75-141f2aa28294"
    },
    {
        "title": "南园十三首 十一",
        "author": "李贺",
        "content": "长峦谷口倚嵇家，白昼千峰老翠华。自履藤鞋收石蜜，手牵苔絮长莼花。",
        "object_id": "32f9d2a4-562b-41b6-8908-54ddeae48f90"
    },
    {
        "title": "听颖师琴歌",
        "author": "李贺",
        "content": "别浦云归桂花渚，蜀国弦中双凤语。芙蓉叶落秋鸾离，越王夜起游天姥。暗珮清臣敲水玉，渡海蛾眉牵白鹿。谁看挟剑赴长桥，谁看浸发题春竹。竺僧前立当吾门，梵宫真相眉棱尊。古琴大轸长八尺，峄阳老树非桐孙。凉馆闻弦惊病客，药囊暂别龙须席。请歌直请卿相歌，奉礼官卑复何益。",
        "object_id": "03eec718-71e4-463f-a2f4-b1a65cda8271"
    },
    {
        "title": "石城晓",
        "author": "李贺",
        "content": "月落大堤上，女垣栖乌起。细露湿团红，寒香解夜醉。女牛渡天河，柳烟满城曲。上客留断缨，残蛾鬬双绿。春帐依微蝉翼罗，横茵突金隐体花。帐前轻絮鹤毛起，欲说春心无所似。",
        "object_id": "9f1b8b1c-d6f4-4117-91e5-e012a5c39f8d"
    },
    {
        "title": "感讽五首 一",
        "author": "李贺",
        "content": "合浦无明珠，龙洲无木奴。足知造化力，不给使君须。越妇未织作，吴蚕始蠕蠕。县官骑马来，狞色虬紫须。怀中一方板，板上数行书。不因使君怒，焉得诣尔庐。越妇拜县官，桑牙今尚小。会待春日晏，丝车方掷掉。越妇通言语，小姑具黄粱。县官踏飡去，簿吏复登堂。",
        "object_id": "560856e3-9708-4efd-9cfe-8a9c5c0fd096"
    },
    {
        "title": "竹",
        "author": "李贺",
        "content": "入水文光动，抽空绿影春。露华生笋迳，苔色拂霜根。织可承香汗，裁堪钓锦鳞。三梁曾入用，一节奉王孙。",
        "object_id": "67cdba49-3ca4-4a9c-a2c2-ba0e179c93f4"
    },
    {
        "title": "相和歌辞 铜雀妓",
        "author": "李贺",
        "content": "佳人一壶酒，秋容满千里。石马卧新烟，忧来何所似？歌声且潜弄，陵树风自起。长裾压高台，泪眼看花机。",
        "object_id": "2f6e3b2d-dc26-4be1-bf64-0710c7eaa7cd"
    },
    {
        "title": "同沈驸马赋得御沟水",
        "author": "李贺",
        "content": "入苑白泱泱，宫入正靥黄。遶堤龙骨冷，拂岸鸭头香。别馆惊残梦，停杯泛小觞。幸因流浪处，暂得见何郎。",
        "object_id": "06007eea-c3e4-4a76-86c1-c2917fdff50f"
    },
    {
        "title": "南园十三首 十二",
        "author": "李贺",
        "content": "松溪黑水新龙卵，桂洞生硝旧马牙。谁遣虞卿裁道帔，轻绡一匹染朝霞。",
        "object_id": "ea8a85f0-c040-4d22-a1a5-ac73d071c92d"
    },
    {
        "title": "苦昼短",
        "author": "李贺",
        "content": "飞光飞光，劝尔一杯酒。吾不识青天高，黄地厚。唯见月寒日暖，来煎人寿。食熊则肥，食蛙则瘦。神君何在，太一安有。天东有若木，下置衔烛龙。吾将斩龙足，嚼龙肉。使之朝不得回，夜不得伏。自然老者不死，少者不哭。何为服黄金，吞白玉。谁似任公子，云中骑碧驴。刘彻茂陵多滞骨，嬴政梓棺费鲍鱼。",
        "object_id": "934bd927-617f-46d2-bed6-985abfc99921"
    },
    {
        "title": "感讽五首 二",
        "author": "李贺",
        "content": "奇俊无少年，日车何躃躃。我待纡双绶，遗我星星发。都门贾生墓，青蝇久断绝。寒食摇扬天，愤景长肃杀。皇汉十二帝，唯帝称睿哲。一夕信竖儿，文明永沦歇。",
        "object_id": "4210ab0f-985d-4ca2-bc11-037cee0d3d73"
    },
    {
        "title": "谣俗",
        "author": "李贺",
        "content": "上林胡蝶小，试伴汉家君。飞向南城去，误落石榴裙。脉脉花满树，翾翾燕遶云。出门不识路，羞问陌头人。",
        "object_id": "090c4ddd-409b-4518-b504-db28af790d03"
    },
    {
        "title": "感讽五首 三",
        "author": "李贺",
        "content": "南山何其悲，鬼雨洒空草。长安夜半秋，风前几人老。低迷黄昏径，袅袅青栎道。月午树无影，一山唯白晓。漆炬迎新人，幽圹萤扰扰。",
        "object_id": "44dfe6bb-4c4b-4b21-88ef-4d5699f05068"
    },
    {
        "title": "章和二年中",
        "author": "李贺",
        "content": "云萧索，田风拂拂，麦芒如篲黍如粟。关中父老百领襦，关东吏人乏诟租。健犊春耕土膏黑，菖蒲丛丛沿水脉。殷勤为我下田租，百钱携偿丝桐客。游春漫光坞花白，野林散香神降席。拜神得寿献天子，七星贯断姮娥死。",
        "object_id": "246674af-83a0-456a-acf5-bb8aeeffba75"
    },
    {
        "title": "静女春曙曲",
        "author": "李贺",
        "content": "嫩叶怜芳抱新蕊，泣露枝枝滴夭泪。粉窗香咽颓晓云，锦堆花密藏春睡。恋屏孔雀摇金尾，莺舌分明呼婢子。冰洞寒龙半匣水，一只商鸾逐烟起。",
        "object_id": "85e1e940-c5c5-4a9d-bda5-56514b77f862"
    },
    {
        "title": "南园十三首 十三",
        "author": "李贺",
        "content": "小树开朝迳，长茸湿夜烟。柳花惊雪浦，麦雨涨溪田。古刹疏钟度，遥岚破月悬。沙头敲石火，烧竹照渔船。",
        "object_id": "d3a57a70-7001-44b7-9027-ba29a150c8bb"
    },
    {
        "title": "相和歌辞 安乐宫",
        "author": "李贺",
        "content": "深井桐乌起，尚复牵清水。未盥邵陵王，瓶中弄长翠。新城安乐宫，宫如凤皇翅。歌回蜡版鸣，大绾提壶使。绿繁悲水曲，茱萸别秋子。",
        "object_id": "8f4ff5d9-6454-4e9a-94e9-9baca2276713"
    },
    {
        "title": "始为奉礼忆昌谷山居",
        "author": "李贺",
        "content": "扫断马蹄痕，衙回自闭门。长枪江米熟，小树枣花春。向壁悬如意，当帘阅角巾。犬书曾去洛，鹤病悔游秦。土甑封茶叶，山杯锁竹根。不知船上月，谁櫂满溪云。",
        "object_id": "1bec046f-3d2a-4202-8402-29a7f60269ee"
    },
    {
        "title": "少年乐",
        "author": "李贺",
        "content": "芳草落花如锦地，二十长游醉乡里。红缨不动白马骄，垂柳金丝香拂水。吴娥未笑花不开，绿鬓耸堕兰云起。陆郎倚醉牵罗袂，夺得宝钗金翡翠。",
        "object_id": "e2b5ac48-6bb1-4334-a16c-df4735d0b339"
    },
    {
        "title": "金铜仙人辞汉歌",
        "author": "李贺",
        "content": "茂陵刘郎秋风客，夜闻马嘶晓无迹。画栏桂树悬秋香，三十六宫土花碧。魏官牵车指千里，东关酸风射眸子。空将汉月出宫门，忆君清泪如铅水。衰兰送客咸阳道，天若有情天亦老。携盘独出月荒凉，渭城已远波声小。",
        "object_id": "56f01a7d-2d53-4191-b6e4-7cc94fa76515"
    },
    {
        "title": "感讽五首 四",
        "author": "李贺",
        "content": "星尽四方高，万物知天曙。己生须己养，荷担出门去。君平久不反，康伯循国路。晓思何𫍢𫍢，阛阓千人语。",
        "object_id": "272efd22-2590-4180-ab3e-245d04c0ade5"
    },
    {
        "title": "七夕",
        "author": "李贺",
        "content": "别浦今朝暗，罗帷午夜愁。鹊辞穿线月，花入曝衣楼。天上分金镜，人间望玉钩。钱塘苏小小，更值一年秋。",
        "object_id": "833084ff-f269-4288-ad2b-6a62817f4c49"
    },
    {
        "title": "春归昌谷",
        "author": "李贺",
        "content": "束发方读书，谋身苦不早。终军未乘传，颜子鬓先老。天网信崇大，矫士常慅慅。逸目骈甘华，羁心如荼蓼。旱云二三月，岑岫相颠倒。谁揭頳玉盘，东方发红照。春热张鹤盖，兔目官槐小。思焦面如病，尝胆肠似绞。京国心烂漫，夜梦归家少。发轫东门外，天地皆浩浩。青树骊山头，花风满秦道。宫台光错落，装尽偏峰峤。细绿及团红，当路杂啼笑。香风下高广，鞍马正华耀。独乘鸡栖车，自觉少风调。心曲语形影，祗身焉足乐。岂能脱负檐，刻鹤曾无兆。幽幽太华侧，老柏如建纛。龙皮相排戛，翠羽更荡掉。驱趋委憔悴，眺览强容貌。花蔓阂行辀，縠烟暝深徼。少健无所就，入门愧家老。听讲依大树，观书临曲沼。知非出柙虎，甘作藏雾豹。韩鸟处[矰]缴，湘鯈在笼罩。狭行无廓落，壮士徒轻躁。",
        "object_id": "118ccb2f-fd27-4e22-9c10-4e449f3f0a0a"
    },
    {
        "title": "古悠悠行",
        "author": "李贺",
        "content": "白景归西山，碧华上迢迢。今古何处尽，千岁随风飘。海沙变成石，鱼沫吹秦桥。空光远流浪，铜柱从年消。",
        "object_id": "82db064c-c110-44e1-a74f-c0bc0caa831a"
    },
    {
        "title": "句",
        "author": "李贺",
        "content": "不见山巅树，摧杌下为薪。日睹井中泥，上出作埃尘。情知一丘趣，不谢千里印。倚剑登高台，悠悠送春目。",
        "object_id": "d0694187-a3f6-45b6-891d-559eec2f8846"
    },
    {
        "title": "感讽五首 五",
        "author": "李贺",
        "content": "石根秋水明，石畔秋草瘦。侵衣野竹香，蛰蛰垂叶厚。岑中月归来，蟾光挂空秀。桂露对仙娥，星星下云逗。凄凉栀子落，山璺泣清漏。下有张仲蔚，披书案将朽。",
        "object_id": "14142f5f-c6e2-44f4-ac0f-9ba1c1db12ac"
    },
    {
        "title": "过华清宫",
        "author": "李贺",
        "content": "春月夜啼鸦，宫帘隔御花。云生朱络暗，石断紫钱斜。玉椀盛残露，银灯点旧纱。蜀王无近信，泉上有芹芽。",
        "object_id": "e7251348-a89b-45a4-aa43-ac2156854063"
    },
    {
        "title": "昌谷诗",
        "author": "李贺",
        "content": "昌谷五月稻，细青满平水。遥峦相压叠，颓绿愁堕地。光洁无秋思，凉旷吹浮媚。竹香满凄寂，粉节涂生翠。草发垂恨鬓，光露泣幽泪。层围烂洞曲，芳径老红醉。攒虫锼古柳，蝉子鸣高邃。大带委黄葛，紫蒲交狭涘。石钱差复藉，厚叶皆蟠腻。汰沙好平白，立马印青字。晚鳞自遨游，瘦鹄暝单跱。嘹嘹湿蛄声，咽源惊溅起。纡缓玉真路，神娥蕙花里。苔絮萦涧砾，山实垂頳紫。小柏俨重扇，肥松突丹髓。鸣流走响韵，垅秋拖光穟。莺唱闵女歌，瀑悬楚练帔。风露满笑眼，骈岩杂舒坠。乱条迸石岭，细颈喧岛毖。日脚埽昏翳，新云启华閟。谧谧厌夏光，商风道清气。高眠服玉容，烧桂祀天几。雾衣夜披拂，眠坛梦真粹。待驾栖鸾老，故宫椒壁圮。鸿珑数铃响，羁臣发凉思。阴藤束朱键，龙帐著魈魅。碧锦帖花柽，香衾事残贵。歌尘蠹木在，舞彩长云似。珍壤割绣段，里俗祖风义。邻凶不相杵，疫病无邪祀。鲐皮识仁惠，丱角知腼耻。县省司刑官，户乏诟租吏。竹薮添堕简，石矶引钩饵。溪湾转水带，芭蕉倾蜀纸。岑光晃縠襟，孤景拂繁事。泉尊陶宰酒，月眉谢郎妓。丁丁幽钟远，矫矫单飞至。霞𪩘殷嵯峨，危溜听争次。淡蛾流平碧，薄月眇阴悴。凉光入涧岸，廓尽山中意。渔童下宵网，霜禽竦烟翅。潭镜滑蛟涎，浮珠𪡋鱼戏。风桐瑶匣瑟，萤星锦城使。柳缀长缥带，篁掉短笛吹。石根缘绿藓，芦笋抽丹渍。漂旋弄天影，古桧拏云臂。愁月薇帐红，罥云香蔓刺。芒麦平百井，闲乘列千肆。刺促成纪人，好学鸱夷子。",
        "object_id": "f8c55c63-c2c0-4b1a-8368-93ea24fed046"
    },
    {
        "title": "相和歌辞 江南曲",
        "author": "李贺",
        "content": "汀洲白蘋草，柳恽乘马归。江头樝树香，岸上蝴蝶飞。酒杯若叶露，玉轸蜀桐虚。朱楼通水陌，沙暖一双鱼。",
        "object_id": "17cd4a8b-9987-47b8-9d44-034c98f8f939"
    },
    {
        "title": "黄头郎",
        "author": "李贺",
        "content": "黄头郎，捞拢去不归。南浦芙蓉影，愁红独自垂。水弄湘娥珮，竹啼山露月。玉瑟调青门，石云湿黄葛。沙上蘼芜花，秋风已先发。好持扫罗荐，香出鸳鸯热。",
        "object_id": "05af0540-9332-454f-ad42-e94a93a45df4"
    },
    {
        "title": "三月过行宫",
        "author": "李贺",
        "content": "渠水红繁拥御墙，风娇小叶学娥妆。垂帘几度青春老，堪锁千年白日长。",
        "object_id": "350ee905-ef68-43ab-9fd0-8e670cd02bff"
    },
    {
        "title": "铜驼悲",
        "author": "李贺",
        "content": "落魄三月罢，寻花去东家。谁作送春曲，洛岸悲铜驼。桥南多马客，北山饶古人。客饮杯中酒，驼悲千万春。生世莫徒劳，风吹盘上烛。厌见桃株笑，铜驼夜来哭。",
        "object_id": "504d52fe-70fd-4dc2-8bf3-8faff1fa5ec4"
    },
    {
        "title": "送沈亚之歌",
        "author": "李贺",
        "content": "吴兴才人怨春风，桃花满陌千里红。紫丝竹断騘马小，家住钱塘东复东。白藤交穿织书笈，短策齐裁如梵夹。雄光宝矿献春卿，烟底蓦波乘一叶。春卿拾材白日下，掷置黄金解龙马。携笈归江重入门，劳劳谁是怜君者。吾闻壮夫重心骨，古人三走无摧捽。请君待旦事长鞭，他日还辕及秋律。",
        "object_id": "851cd22f-1855-4daf-8578-dc0d3170570a"
    },
    {
        "title": "鼓吹曲辞 巫山高",
        "author": "李贺",
        "content": "碧丛丛，高插天，大江翻澜神曳烟。楚魂寻梦风飔然，晓风飞雨生苔钱。瑶姬一去一千年，丁香笻竹啼老猿。古祠近月蟾桂寒，椒花坠红湿云间。",
        "object_id": "5f4eb2fc-17fd-4302-88e6-4bda6fcff473"
    },
    {
        "title": "追和何谢铜雀妓",
        "author": "李贺",
        "content": "佳人一壶酒，秋容满千里。石马卧新烟，忧来何所似。歌声且潜弄，陵树风自起。长裾压高台，泪眼看花机。",
        "object_id": "ccaab9e5-fc07-4957-8394-bded82237057"
    },
    {
        "title": "自昌谷到洛后门",
        "author": "李贺",
        "content": "九月大野白，苍芩竦秋门。寒凉十月末，露霰蒙晓昏。澹色结昼天，心事填空云。道上千里风，野竹蛇涎痕。石涧涷波声，鸡叫清寒晨。强行到东舍，解马投旧邻。东家名廖者，乡曲传姓辛。杖头非饮酒，吾请造其人。始欲南去楚，又将西适秦。襄王与武帝，各自留青春。闻道兰台上，宋玉无归魂。缃缥两行字，蛰虫蠹秋芸。为探秦台意，岂命余负薪。",
        "object_id": "285ac776-5a32-4366-af69-92136732c1b5"
    },
    {
        "title": "白门前",
        "author": "李贺",
        "content": "白门前，大楼喜，悬虹云，挞龙尾。剑破匣，舞蛟龙，蚩尤死，鼓龙蓬。天堕地，无惊飞，海千里。（《四部业刊》影印所以刊本《李贺歌诗编》）（此诗为《全唐诗》卷三九三李贺《上之回》一诗之别本，前八句仅数字不同，末四句，《上之回》为七言二句。）。",
        "object_id": "705043d3-fbbb-43a1-93ec-e4a96fc5f474"
    },
    {
        "title": "杂曲歌辞 少年乐",
        "author": "李贺",
        "content": "芳草落花如锦地，二十长游醉乡里。红缨不重白马骄，垂柳金丝香拂水。吴娥未笑花不开，绿鬓耸堕兰云起。陆郎倚醉牵罗袂，夺得宝钗金翡翠。",
        "object_id": "232b2330-be81-492f-ab96-52be310cd64d"
    },
    {
        "title": "马诗二十三首 一",
        "author": "李贺",
        "content": "龙脊贴连钱，银蹄白踏烟。无人织锦韂，谁为铸金鞭。",
        "object_id": "3ad494dc-1f51-4918-bb12-f85f371d5cc6"
    },
    {
        "title": "琴曲歌辞 湘妃",
        "author": "李贺",
        "content": "筠竹千年老不死，长伴秦娥盖湘水。蛮娘吟弄满寒空，九山静绿泪花红。离鸾别凤烟梧中，巫云蜀雨遥相通。幽愁秋气上青枫，凉夜波间吟古龙。",
        "object_id": "f489fa6f-b73b-422e-848c-b894d73d1653"
    },
    {
        "title": "咏怀二首 一",
        "author": "李贺",
        "content": "长卿怀茂陵，绿草垂石井。弹琴看文君，春风吹鬓影。梁王与武帝，弃之如断梗。惟留一简书，金泥泰山顶。",
        "object_id": "0e4aa75a-c9d0-42d6-b470-3c933525d99d"
    },
    {
        "title": "马诗二十三首 二",
        "author": "李贺",
        "content": "腊月草根甜，天街雪似盐。未知口硬软，先拟蒺藜衔。",
        "object_id": "ad120d2f-ce6b-47ef-915e-737b8cb5ccca"
    },
    {
        "title": "七月一日晓入太行山",
        "author": "李贺",
        "content": "一夕遶山秋，香露溘蒙菉。新桥倚云阪，候虫嘶露朴。洛南今已远，越衾谁为熟。石气何凄凄，老莎如短镞。",
        "object_id": "7cde13a8-f1cf-4ac8-b723-5faaf5b0029d"
    },
    {
        "title": "送秦光禄北征",
        "author": "李贺",
        "content": "北虏胶堪折，秋沙乱晓鼙。髯胡频犯塞，骄气似横霓。灞水楼船渡，营门细柳开。将军驰白马，豪彦骋雄材。箭射欃枪落，旗悬日月低。榆稀山易见，甲重马频嘶。天远星光没，沙平草叶齐。风吹云路火，雪污玉关泥。屡断呼韩颈，曾然董卓脐。太常犹旧宠，光禄是新隮。宝玦麒麟起，银壶狒狖啼。桃花连马发，彩絮扑鞍来。呵臂悬金斗，当唇注玉罍。清苏和碎蚁，紫腻卷浮杯。虎鞹先蒙马，鱼肠且断犀。𫎺𧽼西旅狗，蹙额北方奚。守帐然香暮，看鹰永夜栖。黄龙就别镜，青冢念阳台。周处长桥役，侯调短弄哀。钱塘阶凤羽，正室擘鸾钗。内子攀琪树，羌儿奏落梅。今朝擎剑去，何日刺蛟回。",
        "object_id": "9374b699-91e7-4c44-a4ba-d6612fa297fb"
    },
    {
        "title": "咏怀二首 二",
        "author": "李贺",
        "content": "日夕著书罢，惊霜落素丝。镜中聊自笑，讵是南山期。头上无幅巾，苦蘗已染衣。不见清溪鱼，饮水得自宜。",
        "object_id": "08f4c7c2-b546-4c58-ab26-d07d53c83330"
    },
    {
        "title": "马诗二十三首 三",
        "author": "李贺",
        "content": "忽忆周天子，驱车上玉山。鸣驺辞凤苑，赤骥最承恩。",
        "object_id": "2f8c7c7f-a625-4201-a873-a4d653d64a27"
    },
    {
        "title": "酬荅二首 一",
        "author": "李贺",
        "content": "金鱼公子夹衫长，密装腰鞓割玉方。行处春风随马尾，柳花偏打内家香。",
        "object_id": "b0f600ea-90fe-49ef-8c68-fbc1fa2c3be8"
    },
    {
        "title": "秋凉诗寄正字十二兄",
        "author": "李贺",
        "content": "闭门感秋风，幽姿任契阔。大野生素空，天地旷肃杀。露光泣残蕙，虫响连夜发。房寒寸辉薄，迎风绛纱折。披书古芸馥，恨唱华容歇。百日不相知，花光变凉节。弟兄谁念虑，笺翰既通达。青袍度白马，草简奏东阙。梦中相聚笑，觉见半床月。长思剧寻环，乱忧抵覃葛。",
        "object_id": "45e71353-3040-4da8-9f07-daf449d6c4a3"
    },
    {
        "title": "相和歌辞 雁门太守行",
        "author": "李贺",
        "content": "黑云压城城欲摧，甲光向月金鳞开。角声满天秋色里，塞上燕支凝夜紫。半卷红旗临易水，霜重鼓寒声不起。报君黄金台上意，提携玉龙为君死。",
        "object_id": "d8ff176a-ba69-4277-a54e-9e515bc19304"
    }
]