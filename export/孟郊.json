[
    {
        "title": "登科后",
        "author": "孟郊",
        "content": "昔日龌龊不足夸，今朝放荡思无涯。春风得意马蹄疾，一日看尽长安花。",
        "object_id": "6e34d23e-7bcd-437b-8a3e-0a4bb1c2cda8"
    },
    {
        "title": "立德新居 十",
        "author": "孟郊",
        "content": "东南富水木，寂寥蔽光辉。此地足文字，及时隘骖騑。仄雪踏为平，涩行变如飞。令畦生气色，嘉绿新霏微。天意资厚养，贤人肯相违。",
        "object_id": "897d5535-0309-4250-94f5-837df31d3d2c"
    },
    {
        "title": "有所思联句",
        "author": "孟郊",
        "content": "相思绕我心，日夕千万重。年光坐婉娩，春泪销颜容。台镜晦旧晖，庭草滋深茸。望夫山上石，别剑水中龙。",
        "object_id": "6693bd3c-6a2b-4090-bcac-6d6a5a3538ee"
    },
    {
        "title": "夜集汝州郡斋听陆僧辩弹琴",
        "author": "孟郊",
        "content": "康乐宠词客，清宵意无穷。征文北山外，借月南楼中。千里愁并尽，一樽欢暂同。胡为戛楚琴，淅沥起寒风。",
        "object_id": "ec4c52b8-092d-42e5-9b54-e10d843cc528"
    },
    {
        "title": "怀南岳隐士 二",
        "author": "孟郊",
        "content": "千峰映碧湘，真叟此中藏。饭不煮石吃，眉应似发长。枫梩搘酒瓮，鹤虱落琴床。强效忘机者，斯人尚未忘。",
        "object_id": "370aba20-4559-4d44-99f4-c63a73126e38"
    },
    {
        "title": "和薛先辈送独孤秀才上都赴嘉会得青字",
        "author": "孟郊",
        "content": "秦云攀窈窕，楚桂搴芳馨。五色岂徒尔，万枝皆有灵。仙谣天上贵，林咏雪中青。持此一为赠，送君翔杳冥。",
        "object_id": "621cacb3-1e6d-4ad5-af43-f7dba7502681"
    },
    {
        "title": "羽林行",
        "author": "孟郊",
        "content": "朔雪寒断指，朔风劲裂冰。胡中射雕者，此日犹不能。翩翩羽林儿，锦臂飞苍鹰。挥鞭快白马，走出黄河凌。",
        "object_id": "a6844edc-20ad-4dbc-913f-0e8b4e474c18"
    },
    {
        "title": "横吹曲辞 折杨柳 一",
        "author": "孟郊",
        "content": "杨柳多短枝，短枝多别离。赠远累攀折，柔条安得垂。青春有定节，离别无定时。但恐人别促，不怨来迟迟。莫言短枝条，中有长相思。朱颜与绿杨，幷在别离期。",
        "object_id": "c8e50d0a-dd19-4fa2-b07e-95882090e9d7"
    },
    {
        "title": "和令狐侍郎郭郎中题项羽庙",
        "author": "孟郊",
        "content": "碧草凌古庙，清尘锁秋窗。当时独宰割，猛志谁能降。鼓气雷作敌，剑光电为双。新悲徒自起，旧恨空浮江。",
        "object_id": "92c87b6b-ce3d-4207-9182-c8b60acae2f6"
    },
    {
        "title": "春夜忆萧子真",
        "author": "孟郊",
        "content": "半夜不成寐，灯尽又无月。独向堦前立，子规啼不歇。况我有金兰，忽尔为胡越。争得明镜中，久长无白发。",
        "object_id": "fecd42d7-482f-4022-8ca7-e7adcdf1169c"
    },
    {
        "title": "送崔爽之湖南",
        "author": "孟郊",
        "content": "江与湖相通，二水洗高空。定知一日帆，使得千里风。雪唱与谁和，俗情多不通。何当逸翮纵，飞起泥沙中。",
        "object_id": "cad5b8e8-da6b-43a0-ae0d-c402495943c4"
    },
    {
        "title": "古意",
        "author": "孟郊",
        "content": "河边织女星，河畔牵牛郎。未得渡清浅，相对遥相望。",
        "object_id": "7175c86c-5225-4405-a542-0a41be737c43"
    },
    {
        "title": "遣兴联句",
        "author": "孟郊",
        "content": "我心随月光，写君庭中央。月光有时晦，我心安所忘。常恐金石契，断为相思肠。平生无百岁，岐路有四方。四方各异俗，适异非所将。驽蹄顾挫秣，逸翮遗稻粱。时危抱独沈，道泰怀同翔。独居久寂默，相顾聊慨慷。慨慷丈夫志，可以曜锋铓。蘧宁知卷舒，孔颜识行藏。殷鉴谅不远，佩兰永芬芳。苟无夫子听，谁使知音扬。",
        "object_id": "2a548bf0-2a16-46d1-9b9c-8db15d0bfc54"
    },
    {
        "title": "悼亡",
        "author": "孟郊",
        "content": "山头明月夜增辉，增辉不照重泉下。泉下双龙无再期，金蚕玉燕空销化。朝云暮雨成古墟，萧萧野竹风吹亚。",
        "object_id": "21985c1e-ae70-4e0c-8218-e934d407bb93"
    },
    {
        "title": "初于洛中选",
        "author": "孟郊",
        "content": "尘土日易没，驱驰力无余。青云不我与，白首方选书。宦途事非远，拙者取自疏。终然恋皇邑，誓以结吾庐。帝城富高门，京路遶胜居。碧水走龙蛇，蜿蜒遶庭除。寻常异方客，过此亦踟蹰。",
        "object_id": "67487ac2-b13c-4af3-836f-f10171c44671"
    },
    {
        "title": "同年春燕",
        "author": "孟郊",
        "content": "少年三十士，嘉会良在兹。高歌摇春风，醉舞摧花枝。意荡晼晚景，喜凝芳菲时。马迹攒騕袅，乐声韵参差。视听改旧趣，物象含新姿。红雨花上滴，绿烟柳际垂。淹中讲精义，南皮献清词。前贤与今人，千载为一期。明鉴有皎洁，澄玉无磷缁。永与沙泥别，各整云汉仪。盛气自中积，英名日四驰。塞鸿绝俦匹，海月难等夷。郁抑忽已尽，亲朋乐无涯。幽蘅发空曲，芳杜绵所思。浮迹自聚散，壮心谁别离。愿保金石志，无令有夺移。",
        "object_id": "33910f93-5dc7-400b-aebc-22b8d8564f86"
    },
    {
        "title": "杂曲歌辞 游侠行",
        "author": "孟郊",
        "content": "壮士性刚决，火中见石裂。杀人不回头，轻生如暂别。岂知眼有泪，肯白头上发。平生无恩酬，剑闲一百月。",
        "object_id": "fdf5c629-aac9-4b27-a025-acdb82f02349"
    },
    {
        "title": "读张碧集",
        "author": "孟郊",
        "content": "天宝太白殁，六艺已消歇。大哉国风本，丧而王泽竭。先生今复生，斯文信难缺。下笔证兴亡，陈词备风骨。高秋数奏琴，澄潭一轮月。谁作采诗官，忍之不挥发。",
        "object_id": "47f7971f-e137-402d-9450-2b6f366ee035"
    },
    {
        "title": "暮秋感思 二",
        "author": "孟郊",
        "content": "优哉遵渚鸿，自得养身旨。不[啄]太仓粟，不饮方塘水。振羽戛浮云，罝罗任徒尔。",
        "object_id": "3165accd-aa7f-46b5-a207-375f38e5d4a5"
    },
    {
        "title": "西上经灵宝观",
        "author": "孟郊",
        "content": "道士无白发，语音灵泉清。青松多寿色，白石恒夜明。放步霁霞起，振衣华风生。真文秘中顶，宝气浮四楹。一片古关路，万里今人行。上仙不可见，驱策徒西征。",
        "object_id": "cb12ace8-3c7c-4c0a-8cae-8ae0ef5ad460"
    },
    {
        "title": "横吹曲辞 折杨柳 二",
        "author": "孟郊",
        "content": "楼上春风过，风前杨柳歌。枝疏缘别苦，曲怨为年多。花惊燕地雪，叶映楚池波。谁堪别离此，征戍在交河。",
        "object_id": "8f3bd134-ac28-4961-b0c9-141140f72e47"
    },
    {
        "title": "送超上人归天台",
        "author": "孟郊",
        "content": "天台山最高，动蹑赤城霞。何以静双目，扫山除妄花。何以洁其性，滤泉去泥沙。灵境物皆直，万松无一斜。月中见心近，云外将俗赊。山兽护方丈，山猿捧袈裟。遗身独得身，笑我牵名华。",
        "object_id": "f3d3999c-8bf8-48e3-9014-7fca647e2f8f"
    },
    {
        "title": "古兴",
        "author": "孟郊",
        "content": "楚血未干衣，荆虹尚埋辉。痛玉不痛身，抱璞求所归。",
        "object_id": "ab79e040-791d-4435-b89e-7eecf2117656"
    },
    {
        "title": "寄院中诸公",
        "author": "孟郊",
        "content": "奕奕秋水傍，骎骎绿云蹄。月仙有高曜，灵凤无卑栖。翠色遶云谷，碧华凝月溪。竹林递历览，云寺行攀跻。冠豸独屈蠖，匣龙期剸犀。千山惊月晓，百里闻霜鼙。戎府多秀异，谢公期相携。因之仰群彦，养拙固难齐。",
        "object_id": "661df0b5-7ae6-4190-bdf7-70a639fad61d"
    },
    {
        "title": "听琴",
        "author": "孟郊",
        "content": "飒飒微雨收，翻翻橡叶鸣。月沈乱峰西，寥落三四星。前溪忽调琴，隔林寒琤琤。闻弹正弄声，不敢枕上听。回烛整头簪，漱泉立中庭。定步屐齿深，貌禅目冥冥。微风吹衣襟，亦认宫征声。学道三十年，未免忧死生。闻弹一夜中，会尽天地情。",
        "object_id": "3549a7b4-8816-47cc-ada9-a6472ac82265"
    },
    {
        "title": "赠剑客李园联句",
        "author": "孟郊",
        "content": "天地有灵术，得之者惟君。筑炉地区外，积火烧氛氲。照海铄幽怪，满空歊异氛。山磨电奕奕，水淬龙蝹蝹。太一装以宝，列仙篆其文。可用慑百神，岂惟壮三军。有时幽匣吟，忽似深潭闻。风胡久已死，此剑将谁分。行当献天子，然后致殊勋。岂知丰城下，空有斗间云。",
        "object_id": "5a6e9180-49c1-4713-be3d-a3fd53d50e5e"
    },
    {
        "title": "吊李元宾坟",
        "author": "孟郊",
        "content": "晓上荒凉原，吊彼寂寥魂。眼咽此时泪，耳凄在日言。冥冥千万年，坟锁孤松根。",
        "object_id": "f07e39fe-5dd8-4940-a589-07af5f2db4ec"
    },
    {
        "title": "古别离",
        "author": "孟郊",
        "content": "欲别牵郎衣，郎今到何处。不恨归来迟，莫向临邛去。",
        "object_id": "f2565c5f-57c5-4e9e-bef1-56d864b52158"
    },
    {
        "title": "乙酉岁舍弟扶侍归兴义庄居后独止舍待替人",
        "author": "孟郊",
        "content": "谁言旧居止，主人忽成客。僮仆强与言，相惧终脉脉。出亦何所求，入亦何所索。饮食迷精麤，衣裳失宽窄。回风卷闲簟，新月生空壁。士有百役身，官无一姓宅。丈夫耻自餙，衰须从飒白。兰交早已谢，榆景徒相迫。惟予心中镜，不语光历历。",
        "object_id": "b7182dab-b5a7-4fae-ad51-ed07557912a7"
    },
    {
        "title": "罗氏花下奉招陈侍御",
        "author": "孟郊",
        "content": "眼在枝上春，落地成埃尘。不是风流者，谁为攀折人。宁辞波浪阔，莫道往来频。拾紫岂宜晚，掇芳须及晨。劳收贾生泪，强起屈平身。花下本无俗，酒中别有神。游蜂不饮故，戏蝶亦争新。万物尽如此，过时非所珍。",
        "object_id": "64e99a66-6f2a-4c6c-90ac-f9ccacf83385"
    },
    {
        "title": "杂曲歌辞 伤歌行",
        "author": "孟郊",
        "content": "众毒蔓贞松，一枝难久荣。岂知黄庭客，仙骨生不成。春色舍芳蕙，秋风遶枯茎。弹琴不成曲，始觉知音倾。馆月改旧照，吊宾写余情。还舟空江上，波浪送铭旌。",
        "object_id": "0ba3b183-531e-48da-aa22-cacc3936e6aa"
    },
    {
        "title": "泛黄河",
        "author": "孟郊",
        "content": "谁开昆仑源，流出混沌河。积雨飞作风，惊龙喷为波。湘瑟飕飗弦，越宾呜咽歌。有恨不可洗，虚此来经过。",
        "object_id": "f0e09783-3ec8-4c5f-920f-2a0d3e35f67b"
    },
    {
        "title": "闻夜啼赠刘正元",
        "author": "孟郊",
        "content": "寄泣须寄黄河泉，此中怨声流彻天。愁人独有夜灯见，一纸乡书泪滴穿。",
        "object_id": "0682ba7e-6308-42cc-87af-b17e138138cd"
    },
    {
        "title": "劝友",
        "author": "孟郊",
        "content": "至白涅不缁，至交淡不疑。人生静躁殊，莫厌相箴规。胶漆武可接，金兰文可思。堪嗟无心人，不如松柏枝。",
        "object_id": "782d0d2e-385d-42f9-983d-af4d2f0a9289"
    },
    {
        "title": "览崔爽遗文因纾幽怀",
        "author": "孟郊",
        "content": "堕泪数首文，悲结千里坟。苍旻且留我，白日空遗君。仙鹤未巢月，衰凤先坠云。清风独起时，旧语如再闻。瑶草罢葳蕤，桂花休氛氲。万物与我心，相感吴江𣸣。",
        "object_id": "3c68201f-53b9-471b-9cf0-824b23481fb5"
    },
    {
        "title": "游侠行",
        "author": "孟郊",
        "content": "壮士性刚决，火中见石裂。杀人不回头，轻生如𫏐别。岂知眼有泪，肯白头上发。半生无恩酬，剑闲一百月。",
        "object_id": "03b75928-cca2-41a0-9900-7db63c882850"
    },
    {
        "title": "自商行谒复州卢使君虔",
        "author": "孟郊",
        "content": "一身遶千山，远作行路人。未遂东吴归，暂出西京尘。仲宣荆州客，今余竟陵宾。往迹虽不同，托意皆有因。商岭莓苔滑，石坂上下频。江汉沙泥洁，永日光景新。独泪起残夜，孤吟望初晨。驱驰竟何事，章句依深仁。",
        "object_id": "15007e5d-15e8-4ebb-9dc3-e35af867b9a3"
    },
    {
        "title": "游石龙涡",
        "author": "孟郊",
        "content": "石龙不见形，石雨如散星。山下晴皎皎，山中阴泠泠。水飞林木杪，珠缀莓苔屏。畜异物皆别，当晨景欲暝。泉芳春气碧，松月寒色青。险力此独壮，猛兽亦不停。日暮且回去，浮心恨未宁。",
        "object_id": "2ede5a4d-71c2-48c1-a027-905b5f54f857"
    },
    {
        "title": "往河阳宿峡陵寄李侍御",
        "author": "孟郊",
        "content": "莫天寒风悲屑屑，啼鸟遶树泉水噎。行路解鞍投古陵，苍苍隔山见微月。鸮鸣犬吠霜烟昏，开囊拂巾对盘飧。人生穷达感知己，明日投君申片言。",
        "object_id": "0c0b401a-6771-4507-9487-bbcf9c938473"
    },
    {
        "title": "西斋养病夜怀多感因呈上从叔子云",
        "author": "孟郊",
        "content": "远客夜衣薄，厌眠待鸡鸣。一床空月色，四壁秋蛩声。守淡遗众俗，养疴念余生。方全君子拙，耻学小人明。蚊蚋亦有时，羽毛各有成。如何骐骥迹，踡跼未能行。西北有平路，运来无相轻。",
        "object_id": "4e5a5cb0-129a-46d2-ac84-f3580d0aac1b"
    },
    {
        "title": "寄洺州李大夫",
        "author": "孟郊",
        "content": "自从蓟师反，中国事纷纷。儒道一失所，贤人多在军。鸟巢忧迸射，鹿耳骇惊闻。剑折唯恐匣，弓贪不让勋。方知省事将，动必谢前群。鹳阵常先罢，鱼符最晚分。步闲洺水曲，笑激太行云。诗叟未相识，竹儿争见君。殷勤越谈说，记尽古风文。",
        "object_id": "eb282e80-c8c0-427b-a0f0-5f86341bb962"
    },
    {
        "title": "同李益崔放送王炼师还楼观兼为群公先营山居",
        "author": "孟郊",
        "content": "十年白云士，一卷紫芝书。来结崆峒侣，还期缥缈居。霞冠遗彩翠，月帔上空虚。寄谢泉根水，清泠闲有余。",
        "object_id": "b221fc00-ff01-48a4-8a62-a0e5f07ddba9"
    },
    {
        "title": "喜雨",
        "author": "孟郊",
        "content": "朝见一片云，暮成千里雨。凄清湿高枝，散漫沾荒土。",
        "object_id": "75292265-6590-4f1b-891b-4cd65dd63024"
    },
    {
        "title": "张徐州席送岑秀才",
        "author": "孟郊",
        "content": "振振芝兰步，升自君子堂。泠泠松桂吟，生自楚客肠。羇鸟无定栖，惊蓬在他乡。去兹门馆闲，即彼道路长。雨余山川净，麦熟草木凉。楚泪滴章句，京尘染衣裳。赠君无余佗，久要不可忘。",
        "object_id": "82b7ccd3-cab7-479b-8308-b990601db6b7"
    },
    {
        "title": "寄卢虔使君",
        "author": "孟郊",
        "content": "霜露再相换，游人犹未归。岁新月改色，客久线断衣。有鹤冰在翅，竟久力难飞。千家旧素沼，昨日生绿辉。春色若可借，为君步芳菲。",
        "object_id": "b9c03668-409b-4290-b7cb-22c8b1ecdbd5"
    },
    {
        "title": "峡哀 一",
        "author": "孟郊",
        "content": "昔多相与笑，今谁相与哀。峡哀哭幽魂，噭噭风吹来。堕魄抱空月，出没难自裁。齑粉一闪间，春涛百丈雷。峡水声不平，碧沲牵清洄。沙棱箭箭急，波齿龂龂开。呀彼无底吮，待此不测灾。谷号相喷激，石怒争旋回。古醉有复乡，今缧多为能。字孤徒髣髴，衔雪犹惊猜。薄俗少直肠，交结须横财。黄金买相吊，幽泣无余漼。我有古心意，为君空摧颓。",
        "object_id": "31d023e0-e562-452d-8812-e3b7e88e73c5"
    },
    {
        "title": "黄雀吟",
        "author": "孟郊",
        "content": "黄雀舞承尘，倚恃主人仁。主人忽不仁，买弹弹尔身。何不远飞去，蓬蒿正繁新。蒿粒无人争，食之足为珍。莫覰翻车粟，覰翻罪有因。黄雀不知言，赠之徒殷勤。",
        "object_id": "0c8b7f84-4642-4a4c-9700-f56fbc9fbf81"
    },
    {
        "title": "浮石亭",
        "author": "孟郊",
        "content": "曾是风雨力，崔巍漂来时。落星夜皎洁，近榜朝逶迤。翠潋递明灭，清潨泻欹危。况逢蓬岛仙，会合良在兹。",
        "object_id": "40874ea8-ab27-484c-bd70-161471f0f71a"
    },
    {
        "title": "梦泽中行",
        "author": "孟郊",
        "content": "楚山争蔽亏，日月无全辉。楚路饶回惑，旅人有迷归。骐骥思北首，鹧鸪愿南飞。我怀京洛游，未厌风尘衣。",
        "object_id": "d9ac40a0-4639-4fcb-9520-7aecd5d4c9e6"
    },
    {
        "title": "鸦路溪行呈陆中丞",
        "author": "孟郊",
        "content": "鸦路不可越，三十六渡溪。有物饮碧水，高林挂青蜺。历览道更险，驱使迹频暌。视听易常主，心魂互相迷。浪石忽摇动，沙堤信难跻。危峰紫霄外，古木浮云齐。出阻望汝郡，大贤多招携。疲马恋旧秣，羁禽思故栖。应怜泣楚玉，弃置如尘泥。",
        "object_id": "198e0d6d-50d7-4893-8299-6565d82ba247"
    },
    {
        "title": "终南山下作",
        "author": "孟郊",
        "content": "见此原野秀，始知造化偏。山村不假阴，流水自雨田。家家梯碧峰，门门锁青烟。因思蜕骨人，化作飞桂仙。",
        "object_id": "ecba6e81-8714-4d86-bb31-62e040169ad9"
    },
    {
        "title": "秋怀 一",
        "author": "孟郊",
        "content": "孤骨夜难卧，吟虫相唧唧。老泣无涕洟，秋露为滴沥。去壮暂如翦，来衰纷似织。触绪无新心，丛悲有余忆。讵忍逐南帆，江山践往昔。",
        "object_id": "f5202baa-dbd3-4bb0-a53b-7e987242c42a"
    },
    {
        "title": "夷门雪赠主人",
        "author": "孟郊",
        "content": "夷门贫士空吟雪，夷门豪士皆饮酒。酒声欢闲入雪销，雪声激切悲枯朽。悲欢不同归去来，万里春风动江柳。",
        "object_id": "f5cfd1a9-4cdc-40a3-b199-b4327960228a"
    },
    {
        "title": "峡哀 二",
        "author": "孟郊",
        "content": "上天下天水，出地入地舟。石剑相劈斫，石波怒蛟虬。花木叠宿春，风飙凝古秋。幽怪窟穴语，飞闻肸蚃流。沈哀日已深，衔诉将何求。",
        "object_id": "6c740e0f-b75f-4d19-abee-2c5a51e7f96f"
    },
    {
        "title": "看花 一",
        "author": "孟郊",
        "content": "家家有芍药，不妨至温柔。温柔一同女，红笑笑不休。月娥双双下，楚艳枝枝浮。洞里逢仙人，绰约青宵游。",
        "object_id": "1d840e59-3a82-427a-befa-e689ea4ee2ee"
    },
    {
        "title": "京山行",
        "author": "孟郊",
        "content": "众䖟聚病马，流血不得行。后路起夜色，前山闻虎声。此时游子心，百尺风中旌。",
        "object_id": "c956cd69-5f68-45a2-bf67-ac8ff591f77c"
    },
    {
        "title": "寄崔纯亮",
        "author": "孟郊",
        "content": "百川有余水，大海无满波。器量各相悬，贤愚不同科。群辩有姿语，众欢无行歌。唯余洛阳子，郁郁恨常多。时读过秦篇，为君涕滂沱。",
        "object_id": "4dd4e413-e9fd-4afc-9c55-fff3ee1a86d3"
    },
    {
        "title": "尧歌 一",
        "author": "孟郊",
        "content": "尔室何不安，尔孝无与齐。一言应对姑，一度为出妻。往辙才晚钟，还辙及晨鸡。往还迹徒新，很戾竟独迷。娥女无礼数，污家如粪泥。父母吞声哭，禽鸟亦为啼。如何天与恶，不得和鸣栖。",
        "object_id": "d61224bd-fb25-4b11-9f56-9ee465942123"
    },
    {
        "title": "秋怀 二",
        "author": "孟郊",
        "content": "秋月颜色冰，老客志气单。冷露滴梦破，峭风梳骨寒。席上印病文，肠中转愁盘。疑怀无所凭，虚听多无端。梧桐枯峥嵘，声响如哀弹。",
        "object_id": "36594eb6-8c71-43f7-a20e-f3086b5f95b6"
    },
    {
        "title": "独宿岘首忆长安故人",
        "author": "孟郊",
        "content": "月迥无隐物，况复大江秋。江城与沙村，人语风飕飗。岘亭当此时，故人不同游。故人在长安，亦可将梦求。",
        "object_id": "b1d9067e-1f3e-4789-81cb-4d11507c9601"
    },
    {
        "title": "送黄构擢第后归江南",
        "author": "孟郊",
        "content": "澹澹沧海气，结成黄香才。幼龄思奋飞，弱冠游灵台。一鹗顾乔木，众禽不敢猜。一骥骋长衢，众兽不敢陪。遂得会风雨，感通如云雷。至矣小宗伯，确乎心不回。能令幽静人，声实喧九垓。却忆江南道，祖筵花里开。春风不能别，别罢空徘徊。",
        "object_id": "46adb3aa-63a6-4481-b0f9-842f35cb1edb"
    },
    {
        "title": "有所思",
        "author": "孟郊",
        "content": "桔槔烽火昼不灭，客路迢迢信难越。古镇刀攒万片霜，寒江浪起千堆雪。此时西去定如何，空使南心远凄切。",
        "object_id": "1c9a5943-91ce-4186-a6da-d866239bcbc7"
    },
    {
        "title": "尧歌 二",
        "author": "孟郊",
        "content": "山色挽心肝，将归尽日看。村肩篮轝子，野坐白发官。莺弄方短短，花明碎攒攒。瑠璃堆可掬，琴瑟饶多欢。翠韵仙窈窕，岚漪出无端。养馆洞庭秋，响答虚吹弹。",
        "object_id": "b7f5a6e4-2017-439a-b828-227c077ac604"
    },
    {
        "title": "杂曲歌辞 游子吟",
        "author": "孟郊",
        "content": "慈母手中线，游子身上衣。临行密密缝，意恐迟迟归。谁言寸草心，报得三春晖。",
        "object_id": "22923091-18da-429d-9ef1-6b367fd74b1a"
    },
    {
        "title": "送道士",
        "author": "孟郊",
        "content": "千年山上行，山上无遗踪。一日人间游，六合人皆逢。自有意中侣，白寒徒相从。",
        "object_id": "17cf9768-34e4-4556-ba50-990284295cd8"
    },
    {
        "title": "观种树",
        "author": "孟郊",
        "content": "种树皆待春，春至难久留。君看朝夕花，谁免离别愁。心意已零落，种之仍未休。胡为好奇者，无事自买忧。",
        "object_id": "52a343e8-cf12-4e7a-ae94-dbb160eb6dc2"
    },
    {
        "title": "求仙曲",
        "author": "孟郊",
        "content": "仙教生为门，仙宗静为根。持心若妄求，服食安足论。铲惑有灵药，饵真成本源。自当出尘网，驭凤登昆仑。",
        "object_id": "0e9443e4-6654-4e55-bca6-be13ccfcd2dd"
    },
    {
        "title": "峡哀 三",
        "author": "孟郊",
        "content": "三峡一线天，三峡万绳泉。上仄碎日月，下掣狂漪涟。破魂一两点，凝幽数百年。峡晖不停午，峡险多饥涎。树根锁枯棺，孤骨袅袅悬。树枝哭霜栖，哀韵杳杳鲜。逐客零落肠，到此汤火煎。性命如纺绩，道路随索缘。奠泪吊波灵，波灵将闪然。",
        "object_id": "ae57e200-b1b8-4773-8779-96766948a8e8"
    },
    {
        "title": "看花 二",
        "author": "孟郊",
        "content": "芍药谁为婿，人人不敢来。唯应待诗老，日日殷勤开。玉立无气力，春凝且裴徊。将何谢青春，痛饮一百杯。",
        "object_id": "0386021c-eee1-4a20-9ac3-61b407845d50"
    },
    {
        "title": "旅次湘沅有怀灵均",
        "author": "孟郊",
        "content": "分拙多感激，久游遵长途。经过湘水源，怀古方踟蹰。旧称楚灵均，此处殒忠躯。侧聆故老言，遂得旌贤愚。名参君子场，行为小人儒。骚文衒贞亮，体物情崎岖。三黜有愠色，即非贤哲模。五十爵高秩，谬膺从大夫。胸襟积忧愁，容鬓复雕枯。死为不吊鬼，生作猜谤徒。吟泽洁其身，忠节宁见输。怀沙灭其性，孝行焉能俱。且闻善称君，一何善自殊。且闻过称己，一何过不渝。悠哉风土人，角黍投川隅。相传历千祀，哀悼延八区。如今圣明朝，养育无羁孤。君臣逸雍熙，德化盈纷敷。巾车徇前侣，白日犹昆吾。寄君臣子心，戒此真良图。",
        "object_id": "bb5825af-7fba-4c01-bf48-c3bb17c9617f"
    },
    {
        "title": "汴州离乱后忆韩愈李翱",
        "author": "孟郊",
        "content": "会合一时哭，别离三断肠。残花不待风，春尽各飞扬。欢去收不得，悲来难自防。孤门清馆夜，独卧明月床。忠直血白刃，道路声苍黄。食恩三千士，一旦为豺狼。海岛士皆直，夷门士非良。人心既不类，天道亦反常。自杀与彼杀，未知何者臧。",
        "object_id": "ddd8f318-28d9-45fe-9660-fac93b8210f4"
    },
    {
        "title": "秋怀 三",
        "author": "孟郊",
        "content": "一尺月透户，仡栗如剑飞。老骨坐亦惊，病力所尚微。虫苦贪剪色，鸟危巢焚辉。孀娥理故丝，孤哭抽余思。浮年不可追，衰步多夕归。",
        "object_id": "3c98a25a-7ef0-46ed-95a1-867249adc5ab"
    },
    {
        "title": "看花 三",
        "author": "孟郊",
        "content": "芍药吹欲尽，无奈晓风何。余花欲谁待，唯待谏郎过。谏郎不事俗，黄金买高歌。高歌夜更清，花意晚更多。",
        "object_id": "edfbf8e8-b5a8-482b-bfb8-e1206c2fbad5"
    },
    {
        "title": "婵娟篇",
        "author": "孟郊",
        "content": "花婵娟，泛春泉。竹婵娟，笼晓烟。妓婵娟，不长妍。月婵娟，真可怜。夜半姮娥朝太一，人间本自无灵匹。汉宫承宠不多时，飞燕婕妤相妒嫉。",
        "object_id": "956dbc93-60a2-4ec0-8a1b-21e8755eb0e5"
    },
    {
        "title": "春雨后",
        "author": "孟郊",
        "content": "昨夜一霎雨，天意苏群物。何物最先知，虚庭草争出。",
        "object_id": "f3d74201-40bc-4b6e-a5b2-dbcfdd1abda4"
    },
    {
        "title": "峡哀 四",
        "author": "孟郊",
        "content": "峡乱鸣清磬，产石为鲜鳞。喷为腥雨涎，吹作黑井身。怪光闪众异，饿剑唯待人。老肠未曾饱，古齿崭岩嗔。嚼齿三峡泉，三峡声龂龂。",
        "object_id": "1ed92763-9ec1-4a40-a4fc-13fd46f584c4"
    },
    {
        "title": "过彭泽",
        "author": "孟郊",
        "content": "扬帆过彭泽，舟人讶叹息。不见种柳人，霜风空寂历。",
        "object_id": "3d5b5fec-ba90-4b43-b1d4-7b0103cdfecd"
    },
    {
        "title": "送孟寂赴举",
        "author": "孟郊",
        "content": "烈士不忧身，为君吟苦辛。男儿久失意，宝剑亦生尘。浮俗官是贵，君子道所珍。况当圣明主，岂乏证玉臣。浊水无白日，清流鉴苍旻。贤愚皎然别，结交当有因。",
        "object_id": "a5149be2-c4a5-481a-a7fe-45cf35f6986a"
    },
    {
        "title": "秋怀 四",
        "author": "孟郊",
        "content": "秋至老更贫，破屋无门扉。一片月落床，四壁风入衣。疏梦不复远，弱心良易归。商葩将去绿，缭绕争余辉。野步踏事少，病谋向物违。幽幽草根虫，生意与我微。",
        "object_id": "be84e95c-f31b-42ad-b761-0d5b6aae3f88"
    },
    {
        "title": "横吹曲辞 长安道",
        "author": "孟郊",
        "content": "胡风激秦树，贱子风中泣。家家朱门开，得见不可入。长安十二衢，投树鸟亦急。高阁何人家？笙簧正喧吸。",
        "object_id": "b3f85bae-5866-43c9-a99f-fd09db0cd459"
    },
    {
        "title": "乱离",
        "author": "孟郊",
        "content": "天下无义剑，中原多疮痍。哀哀陆大夫，正直神反欺。子路已成血，嵇康今尚嗤。为君每一恸，如剑在四肢。折羽不复飞，逝水不复归。直松摧高柯，弱蔓将何依。朝为春日欢，夕为秋日悲。泪下无尺寸，纷纷天雨丝。积怨成疾疹，积恨成狂痴。怨草岂有边，恨水岂有涯。怨恨驰我心，茫茫日何之。",
        "object_id": "8d87bfa1-d299-4686-9b4e-fc6818fb7fc1"
    },
    {
        "title": "南浦篇",
        "author": "孟郊",
        "content": "南浦桃花亚水红，水边柳絮由春风。鸟鸣喈喈烟蒙蒙，自从远送对悲翁。此翁已与少年别，唯忆深山深谷中。",
        "object_id": "398f7bd3-e4bc-44ae-9db4-b36240fb65a2"
    },
    {
        "title": "看花 四",
        "author": "孟郊",
        "content": "饮之不见底，醉倒深红波。红波荡谏心，谏心终无它。独游终难醉，挈榼徒经过。问花不解语，劝得酒无多。",
        "object_id": "24533579-6606-49d5-9e8a-eb951515180f"
    },
    {
        "title": "答友人赠炭",
        "author": "孟郊",
        "content": "青山白屋有仁人，赠炭价重双乌银。驱却坐上千重寒，烧出炉中一片春。吹霞弄日光不定，暖得曲身成直身。",
        "object_id": "f910ce3e-e040-4e37-9b99-84f5f7e250d4"
    },
    {
        "title": "劝酒",
        "author": "孟郊",
        "content": "白日无定影，清江无定波。人无百年寿，百年复如何。堂上陈美酒，堂下列清歌。劝君今曲卮，勿谓朱颜酡。松柏岁岁茂，丘陵日日多。君看终南山，千古青峨峨。",
        "object_id": "62e815c1-cea7-41bf-988d-5f3c328705e6"
    },
    {
        "title": "过分水岭",
        "author": "孟郊",
        "content": "山壮马力短，马行石齿中。十步九举辔，回环失西东。溪水变为雨，悬崖阴蒙蒙。客衣飘飖秋，葛花零落风。白日舍我没，征途忽然穷。",
        "object_id": "81558696-7b82-4a2d-a6f6-40b6abeb8b83"
    },
    {
        "title": "寄义兴小女子",
        "author": "孟郊",
        "content": "江南庄宅浅，所固唯疏篱。小女未解行，酒弟老更痴。家中多吴语，教尔遥可知。山怪夜动门，水妖时弄池。所忧痴酒肠，不解委曲辞。渔妾性崛强，耕童手皴厘。想兹为襁褓，如鸟拾柴枝。我咏元鲁山，胸臆流甘滋。终当学自乳，起坐常相随。",
        "object_id": "c72ab4e6-6649-40e9-8c7a-f3e5bf6f3fe8"
    },
    {
        "title": "同溧阳宰送孙秀才",
        "author": "孟郊",
        "content": "废瑟难为弦，南风难为歌。幽幽拙疾中，忽忽浮梦多。清韵始啸侣，雅言相与和。讼闲每往招，祖送奈若何。牵苦强为赠，邦邑光峨峨。",
        "object_id": "f4059c1d-f2c1-435f-89b1-f002888bc682"
    },
    {
        "title": "峡哀 五",
        "author": "孟郊",
        "content": "峡螭老解语，百丈潭底闻。毒波为计校，饮血养子孙。既非皋陶吏，空食沈狱魂。潜怪何幽幽，魄说徒云云。峡听哀哭泉，峡吊鳏寡猿。峡声非人声，剑水相劈翻。斯谁士诸谢，奏此沉苦言。",
        "object_id": "0d66406d-4f78-418f-8338-c541eb127321"
    },
    {
        "title": "烂柯石",
        "author": "孟郊",
        "content": "仙界一日内，人间千载穷。双碁未遍局，万物皆为空。樵客返归路，斧柯烂从风。唯余石桥在，犹自凌丹虹。",
        "object_id": "9f003b53-2c93-459b-85f9-01f80a427980"
    },
    {
        "title": "清东曲",
        "author": "孟郊",
        "content": "樱桃花参差，香雨红霏霏。含笑竞攀折，美人湿罗衣。采采清东曲，明眸艳圭玉。青巾艑上郎，上下看不足。南阳公首词，编入新乐录。",
        "object_id": "baa11fc0-5176-4ca0-9558-635c02ba581d"
    },
    {
        "title": "去妇",
        "author": "孟郊",
        "content": "君心匣中镜，一破不复全。妾心藕中丝，虽断犹牵连。安知御轮士，今日翻回辕。一女事一夫，安可再移天。君听去鹤言，哀哀七丝弦。",
        "object_id": "cdf3d065-5de0-4928-88c8-35d79d7a99d6"
    },
    {
        "title": "秋怀 五",
        "author": "孟郊",
        "content": "竹风相戛语，幽闺暗中闻。鬼神满衰听，恍惚难自分。商叶堕干雨，秋衣卧单云。病骨可剸物，酸呻亦成文。瘦攒如此枯，壮落随西曛。袅袅一线命，徒言系絪缊。",
        "object_id": "1515e904-6c15-430a-a877-c87a0f77f0b4"
    },
    {
        "title": "忆江南弟",
        "author": "孟郊",
        "content": "白首眼垂血，望尔唯梦中。筋力强起时，魂魄犹在东。眼光寄明星，起来东望空。望空不见人，江海波无穷。衰老无气力，呼叫不成风。孑然忆忆言，落地何由通。常师共被教，竟作生离翁。生离不可诉，上天何曾聪。未忍对松柏，自鞭残朽躬。自鞭亦何益，知教非所崇。努力拄杖来，余活与尔同。不然死后耻，遗死亦有终。",
        "object_id": "dddb79fa-7c1c-4854-9738-3d4de5dbfcce"
    },
    {
        "title": "溧阳唐兴寺观蔷薇花同诸公饯陈明府",
        "author": "孟郊",
        "content": "忽惊红琉璃，千艳万艳开。佛火不烧物，净香空徘徊。花下印文字，林间咏觞杯。群官饯宰官，此地车马来。",
        "object_id": "9cbe556f-8306-4645-88eb-361b09a7d979"
    },
    {
        "title": "看花 五",
        "author": "孟郊",
        "content": "三年此村落，春色入心悲。料得一孀妇，经时独泪垂。",
        "object_id": "9908dddc-10d3-4398-b224-ae874d0dee79"
    },
    {
        "title": "峡哀 六",
        "author": "孟郊",
        "content": "谗人峡虬心，渴罪呀然浔。所食无直肠，所语饶枭音。石齿嚼百泉，石风号千琴。幽哀莫能远，分雪何由寻。月魄高卓卓，峡窟清沉沉。衔诉何时明，抱痛已不禁。犀飞空波涛，裂石千嵚岑。",
        "object_id": "06de6be3-0257-4ee5-9fde-2e2fef90ad9b"
    },
    {
        "title": "列女操",
        "author": "孟郊",
        "content": "梧桐相待老，鸳鸯会双死。贞女贵徇夫，舍生亦如此。波澜誓不起，妾心井中水。",
        "object_id": "a9d3bfca-8402-4946-ad02-53db1964a3b2"
    },
    {
        "title": "秋怀 六",
        "author": "孟郊",
        "content": "老骨惧秋月，秋月刀剑棱。纤辉不可干，冷魂坐自凝。羇雌巢空镜，仙飙荡浮冰。惊步恐自翻，病大不敢凌。单床寤皎皎，瘦卧心兢兢。洗河不见水，透浊为清澄。诗壮昔空说，诗衰今何凭。",
        "object_id": "c5536c08-8282-4f9a-80be-79e0edc0e140"
    },
    {
        "title": "分水岭别夜示从弟寂",
        "author": "孟郊",
        "content": "南中少平地，山水重叠生。别泉万余曲，迷舟独难行。四际乱峰合，一眺千虑幷。潺湲冬夏冷，光彩昼夜明。赏心难久胜，离肠忽自惊。古木摇霁色，高风动秋声。饮尔一樽酒，慰我百忧轻。嘉期何处定，此晨堪寄情。",
        "object_id": "5c1944d5-903c-487e-86bd-c253d36f874b"
    },
    {
        "title": "寻言上人",
        "author": "孟郊",
        "content": "万里莓苔地，不见驱驰踪。唯开文字窗，时写日月容。竹韵漫萧屑，草花徒蒙茸。披霜入众木，独自识青松。",
        "object_id": "b6d1ccc7-7a37-4fec-99d6-a88b10300b25"
    },
    {
        "title": "望远曲",
        "author": "孟郊",
        "content": "朝朝候归信，日日登高台。行人未去植庭梅，别来三见庭花开。庭花开尽复几时，春光骀荡阻佳期。愁来望远烟尘隔，空怜绿鬓风吹白，何当归见远行客。",
        "object_id": "549feb1a-842e-488c-ba57-51fe7a55c8e8"
    },
    {
        "title": "君子勿郁郁士有谤毁者作诗以赠之 一",
        "author": "孟郊",
        "content": "君子勿郁郁，听我青蝇歌。人间少平地，森耸山岳多。折辀不在道，覆舟不在河。须知一尺水，日夜增高波。叔孙毁仲尼，臧仓掩孟轲。兰艾不同香，自然难为和。良玉烧不热，直竹文不颇。自古皆如此，其如道在何。",
        "object_id": "55df7dee-65bb-4d53-925a-e8c081aec5ea"
    },
    {
        "title": "峡哀 七",
        "author": "孟郊",
        "content": "峡棱剸日月，日月多摧辉。物皆斜仄生，鸟亦斜仄飞。潜石齿相锁，沉魂招莫归。恍惚清泉甲，斑斓碧石衣。饿咽潺湲号，涎似泓浤肥。峡青不可游，腥草生微微。",
        "object_id": "637d8858-d5ab-4ba0-b687-a72be1f55bec"
    },
    {
        "title": "连州吟 一",
        "author": "孟郊",
        "content": "春风朝夕起，吹绿日日深。试为连州吟，泪下不可禁。连山何连连，连天碧岑岑。哀猿哭花死，子规裂客心。兰芷结新佩，潇湘遗旧音。怨声能翦弦，坐抚零落琴。",
        "object_id": "12bda257-d0ec-425b-ae82-044bc5bd5252"
    },
    {
        "title": "宿空侄院寄澹公",
        "author": "孟郊",
        "content": "夜坐冷竹声，二三高人语。灯窗看律钞，小师别为侣。雪檐晴滴滴，茗椀华举举。磬音多风飙，声韵闻江楚。官街不相隔，诗思空愁予。明日策杖归，去住两延伫。",
        "object_id": "18150e75-3efd-4f7d-a525-89761eb9b260"
    },
    {
        "title": "送柳淳",
        "author": "孟郊",
        "content": "青山临黄河，下有长安道。世上名利人，相逢不知老。",
        "object_id": "baff4e4c-909c-4e66-a2ea-fd3e22ca827c"
    },
    {
        "title": "济源春",
        "author": "孟郊",
        "content": "太行横偃脊，百里芳崔巍。济滨花异颜，枋口云如裁。新画彩色湿，上界光影来。深红缕草木，浅碧珩溯洄。千家门前饮，一道传禊杯。玉鳞吞金钩，仙璇瑠璃开。朴童茂言语，善俗无惊猜。狂吹寝恒宴，晓清梦先回。治生鲜惰夫，积学多深材。再游讵癫戆，一洗惊尘埃。",
        "object_id": "3d9ae8d8-3b5b-49a4-8746-41e1d5c6f3b9"
    },
    {
        "title": "灞上轻薄行",
        "author": "孟郊",
        "content": "长安无缓步，况值天景莫。相逢灞浐间，亲戚不相顾。自叹方拙身，忽随轻薄伦。常恐失所避，化为车辙尘。此中生白发，疾走亦未歇。",
        "object_id": "20c08319-13a8-4ba6-869c-3a846e5fbf14"
    },
    {
        "title": "君子勿郁郁士有谤毁者作诗以赠之 二",
        "author": "孟郊",
        "content": "日往复不见，秋堂莫仍学。玄发不知白，晓入寒铜觉。为林未离树，有玉犹在璞。谁把碧梧枝，刻作云门乐。",
        "object_id": "0a73b9ea-451f-4987-b3e4-ec2e2f14b6ee"
    },
    {
        "title": "济源寒食 一",
        "author": "孟郊",
        "content": "风巢袅袅春鸦鸦，无子老人仰面嗟。柳弓苇箭覰不见，高红远绿劳相遮。",
        "object_id": "8dd72526-e682-4f98-b9f6-ab2580fc2b3b"
    },
    {
        "title": "喷玉布",
        "author": "孟郊",
        "content": "去尘咫尺步，山笑康乐岩。天开紫石屏，泉缕明月帘。仙凝刻削迹，灵绽云霞纤。悦闻若有待，瞥见终无厌。俗玩讵能近，道嬉方可淹。踏着不死机，欲归多浮嫌。古醉今忽醒，今求古仍潜。古今相共失，语默两难恬。赠君喷玉布，一濯高崭崭。",
        "object_id": "a7cf6818-7ac0-4e54-abad-3ad2e4a9acf2"
    },
    {
        "title": "送殷秀才南游",
        "author": "孟郊",
        "content": "诗句临离袂，酒花薰别颜。水程千里外，岸泊几宵间。风叶乱辞木，雪猿清叫山。南中多古事，咏遍始应还。",
        "object_id": "f655033f-c2a8-4698-928e-1fbfada5043e"
    },
    {
        "title": "峡哀 八",
        "author": "孟郊",
        "content": "峡景滑易堕，峡花怪非春。红光根潜涎，碧雨飞沃津。巴谷蛟螭心，巴乡魍魉亲。啖生不问贤，至死独养身。腥语信者谁，拗歌欢非真。仄田无异稼，毒水多狞鳞。异类不可友，峡哀哀难伸。",
        "object_id": "e8d89175-a6e3-493b-84f7-86eb548a0ce6"
    },
    {
        "title": "织妇辞",
        "author": "孟郊",
        "content": "夫是田中郎，妾是田中女。当年嫁得君，为君秉机杼。筋力日已疲，不息窗下机。如何织纨素，自著蓝缕衣。官家榜村路，更索栽桑树。",
        "object_id": "169ed652-8bdb-4083-9d22-642d563b58fd"
    },
    {
        "title": "秋怀 七",
        "author": "孟郊",
        "content": "老病多异虑，朝夕非一心。商虫哭衰运，繁响不可寻。秋草瘦如发，贞芳缀疏金。晚鲜讵几时，驰景还易阴。弱习徒自耻，莫知欲何任。露才一见谗，潜智早已深。防深不防露，此意古所箴。",
        "object_id": "6165b7e5-64c2-44f4-996a-ecb3528a4938"
    },
    {
        "title": "鼓吹曲辞 有所思",
        "author": "孟郊",
        "content": "桔槔烽火昼不灭，客路迢迢信难越。古镇刀攒万片霜，寒江浪起千堆雪。此时西去定如何，空使南心远凄切。",
        "object_id": "e71eb5f9-d4a1-44dd-b2ad-bffe671f51dd"
    },
    {
        "title": "连州吟 二",
        "author": "孟郊",
        "content": "羽翼不自有，相追力难任。唯凭方寸灵，独夜万里寻。方寻魂飘飖，南梦山岖嵚。髣髴惊魍魉，悉窣闻枫林。正直被放者，鬼魅无所侵。贤人多安排，俗士多虚钦。孤怀吐明月，众毁铄黄金。愿君保玄曜，壮志无自沉。",
        "object_id": "36b6f467-dc98-4ac0-9b1b-316b4a65db43"
    },
    {
        "title": "寄陕府邓给事",
        "author": "孟郊",
        "content": "陕城临大道，馆宇屹几鲜。候谒随芳语，铿词芬蜀笺。从来镜目下，见尽道心前。自谓古诗量，异将新学偏。戆人年六十，每月请三千。不敢等闲用，愿为长寿钱。非关亦洁尔，将以救羸然。孤省痴皎皎，默吟写绵绵。病书凭昼日，驿信寄宵鞭。疾诉将何谕，肆鳞今倒悬。尘鲤见枯浪，土鬣思乾泉。感感无绪荡，愁愁作□边。贞元文祭酒，比谨学韦玄。满坐风无杂，当朝雅独全。见知嘱徐孺，赏句类陶渊。一顾生鸿羽，再言将鹤翩。宣扬隘车马，君子凑骈阗。曾是此同眷，至今应赐怜。磨墨零落泪，楷字贡仁贤。",
        "object_id": "f7aab388-f346-40c3-809f-ca48fefe588c"
    },
    {
        "title": "长安羁旅行",
        "author": "孟郊",
        "content": "十日一理发，每梳飞旅尘。三旬九过饮，每食唯旧贫。万物皆及时，独余不觉春。失名谁肯访，得意争相亲。直木有恬翼，静流无躁鳞。始知喧竞场，莫处君子身。野策藤竹轻，山蔬薇蕨新。潜歌归去来，事外风景真。",
        "object_id": "34cfc639-9d8b-45f1-9804-c8b07819bfe4"
    },
    {
        "title": "送青阳上人游越",
        "author": "孟郊",
        "content": "秋风吹白发，微官自萧索。江僧何用叹，溪县饶寂寞。楚思物皆清，越山胜非薄。时看镜中月，独向衣上落。多谢入冥鸿，笑予在笼鹤。",
        "object_id": "6396f1dc-ee8a-4de1-a0b6-27790160e4ad"
    },
    {
        "title": "闻砧",
        "author": "孟郊",
        "content": "杜鹃声不哀，断猿啼不切。月下谁家砧，一声肠一绝。杵声不为客，客闻发自白。杵声不为衣，欲令游子归。",
        "object_id": "655ee98b-833b-410f-a994-4e0212903c3a"
    },
    {
        "title": "秋怀 八",
        "author": "孟郊",
        "content": "岁莫景气干，秋风兵甲声。织织劳无衣，喓喓徒自鸣。商声耸中夜，蹇支废前行。青发如秋园，一翦不复生。少年如饿花，瞥见不复明。君子山岳定，小人丝毫争。多争多无寿，天道戒其盈。",
        "object_id": "ebd831bc-c598-47ab-a186-609d62311269"
    },
    {
        "title": "济源寒食 二",
        "author": "孟郊",
        "content": "女婵童子黄短短，耳中闻人惜春晚。逃蜂匿蝶踏地来，抛却斋糜一瓷椀。",
        "object_id": "2ee45b31-c075-42cc-bdd7-0288c5da7c30"
    },
    {
        "title": "姑蔑城",
        "author": "孟郊",
        "content": "劲越既成土，强吴亦为墟。皇风一已被，兹邑信平居。抚俗观旧迹，行春布新书。兴亡意何在，绵叹空踌蹰。",
        "object_id": "e2168ed2-e658-4ead-9711-b3f98026e41b"
    },
    {
        "title": "峡哀 九",
        "author": "孟郊",
        "content": "峡水剑戟狞，峡舟霹雳翔。因依虺蜴手，起坐风雨忙。峡旅多窜官，峡氓多非良。滑心不可求，滑习积已长。漠漠涎雾起，龂龂涎水光。渴贤如之何，忽在水中央。",
        "object_id": "3be29063-1b83-4ae7-a589-32a9d3182fcb"
    },
    {
        "title": "送谏议十六叔至孝义渡后奉寄",
        "author": "孟郊",
        "content": "晓渡明镜中，霞衣相飘飖。浪凫惊亦双，蓬客将谁僚。别饮孤易醒，离忧壮难销。文清虽无敌，儒贵不敢骄。江吏捧紫泥，海旗剪红蕉。分明太守礼，跨蹑毗陵桥。伊洛去未回，遐瞩空寂寥。",
        "object_id": "2e6bfc9a-9e1a-42e6-bf59-89566c0b1932"
    },
    {
        "title": "长安道",
        "author": "孟郊",
        "content": "胡风激秦树，贱子风中泣。家家朱门开，得见不可入。长安十二衢，投树鸟亦急。高阁何人家，笙簧正喧吸。",
        "object_id": "c71ae2ee-cd4f-4d85-8447-e3b52a3aa33d"
    },
    {
        "title": "折杨柳 一",
        "author": "孟郊",
        "content": "杨柳多短枝，短枝多别离。赠远屡攀折，柔条安得垂。青春有定节，离别无定时。但恐人别促，不怨来迟迟。莫言短枝条，中有长相思。朱颜与绿杨，并在别离期。",
        "object_id": "a33eb418-ca0d-44d6-91e0-d9833c805c5a"
    },
    {
        "title": "奉同朝贤送新罗使",
        "author": "孟郊",
        "content": "淼淼望远国，一萍秋海中。恩传日月外，梦在波涛东。浪兴豁胸臆，泛程舟虚空。既兹吟仗信，亦以难私躬。实怪赏不足，异鲜悦多丛。安危所系重，征役谁能穷。彼俗媚文史，圣朝富才雄。送行数百首，各以铿奇工。冗隶窃抽韵，孤属思将同。",
        "object_id": "125c7c19-81d4-49af-9ea9-46464546e7ba"
    },
    {
        "title": "游子",
        "author": "孟郊",
        "content": "萱草生堂堦，游子行天涯。慈亲倚堂门，不见萱草花。",
        "object_id": "82d09cba-94f5-40ba-9435-ec83e2c5ad89"
    },
    {
        "title": "连州吟 三",
        "author": "孟郊",
        "content": "朝亦连州吟，暮亦连州吟。连州果有信，一纸万里心。开缄白云断，明月堕衣襟。南风嘶舜琯，苦竹动猿音。万里愁一色，潇湘雨淫淫。两剑忽相触，双蛟恣浮沈。鬬水正回斡，倒流安可禁。空愁江海信，惊浪隔相寻。",
        "object_id": "b6c96e59-7b85-441f-9dd6-eccdf167757c"
    },
    {
        "title": "峥嵘岭",
        "author": "孟郊",
        "content": "疏凿顺高下，结构横烟霞。坐啸郡斋肃，玩奇石路斜。古树浮绿气，高门结朱华。始见峥嵘状，仰止逾可嘉。",
        "object_id": "d3397817-5ef2-43e9-9b0f-cb96e8bab224"
    },
    {
        "title": "峡哀 十",
        "author": "孟郊",
        "content": "枭鸱作人语，蛟虬吸水波。能于白日间，谄欲晴风和。骇智蹶众命，蕴腥布深萝。齿泉无底贫，锯涎在处多。仄树鸟不巢，踔𨃚猿相过。峡哀不可听，峡怨其奈何。",
        "object_id": "a3f69401-d5ea-4775-a07d-453ba5d27816"
    },
    {
        "title": "秋怀 九",
        "author": "孟郊",
        "content": "冷露多瘁索，枯风晓吹嘘。秋深月清苦，虫老声麤疏。頳珠枝累累，芳金蔓舒舒。草木亦趣时，寒荣似春余。悲彼零落生，与我心何如。",
        "object_id": "2827011a-67cd-4a79-9ace-98df2dfdb05e"
    },
    {
        "title": "济源寒食 三",
        "author": "孟郊",
        "content": "一日踏春一百回，朝朝没脚走芳埃。饥童饿马埽花喂，向晚饮溪三两杯。",
        "object_id": "2b9a9785-b5c2-4d96-a65d-02f5bc3555c0"
    },
    {
        "title": "送远吟",
        "author": "孟郊",
        "content": "河水昏复晨，河边相送频。离杯有泪饮，别柳无枝春。一笑忽然敛，万愁俄已新。东波与西日，不惜远行人。",
        "object_id": "5ba83042-7622-4259-8226-99757df8826c"
    },
    {
        "title": "折杨柳 二",
        "author": "孟郊",
        "content": "楼上春风过，风前杨柳歌。枝疏缘别苦，曲怨为年多。花惊燕地云，叶映楚池波。谁堪别离此，征戍在交河。",
        "object_id": "7ccecc3e-cf75-4766-8bbe-c499eb15c518"
    },
    {
        "title": "旅行",
        "author": "孟郊",
        "content": "楚水结冰薄，楚云为雨微。野梅参差发，旅榜逍遥归。",
        "object_id": "38745ddb-3c6b-429d-b0d4-d89824c3d6a4"
    },
    {
        "title": "至孝义渡寄郑军事唐二十五",
        "author": "孟郊",
        "content": "咫尺不得见，心中空嗟嗟。官街泥水深，下脚道路斜。嵩少玉峻峻，伊雒碧华华。岸亭当四迥，诗老独一家。洧叟何所如，郑石唯有些。何当来说事，为君开流霞。",
        "object_id": "c7029a7d-14d4-4ef3-a1fd-3924e4f1cc8d"
    },
    {
        "title": "自叹",
        "author": "孟郊",
        "content": "愁与发相形，一愁白数茎。有发能几多，禁愁日日生。古若不置兵，天下无战争。古若不置名，道路无欹倾。太行耸巍峩，是天产不平。黄河奔浊浪，是天生不清。四蹄日日多，双轮日日成。二物不在天，安能免营营。",
        "object_id": "51674759-a2c4-4523-a184-84c0a37b1191"
    },
    {
        "title": "寻裴处士",
        "author": "孟郊",
        "content": "涉水更登陆，所向皆清真。寒草不藏径，灵峰知有人。悠哉炼金客，独与烟霞亲。曾是欲轻举，谁言空隐沦。远心寄白月，华发回青春。对此钦胜事，胡为劳我身。",
        "object_id": "e14f3acb-c22f-42cb-93ec-d2550512ecb7"
    },
    {
        "title": "杏殇 一",
        "author": "孟郊",
        "content": "冻手莫弄珠，弄珠珠易飞。惊霜莫翦春，翦春无光辉。零落小花乳，斓斑昔婴衣。拾之不盈把，日暮空悲归。",
        "object_id": "b7fe7bae-cf4a-484f-a5c3-726e217a15ce"
    },
    {
        "title": "和丁助教塞上吟",
        "author": "孟郊",
        "content": "哭雪复吟雪，广文丁夫子。江南万里寒，曾未及如此。整顿气候谁，言从生灵始。无令恻隐者，哀哀不能已。",
        "object_id": "b415633c-4f43-46e2-b062-6aab6d38aac0"
    },
    {
        "title": "济源寒食 四",
        "author": "孟郊",
        "content": "莓苔井上空相忆，辘轳索断无消息。酒人皆倚春发绿，病叟独藏秋发白。",
        "object_id": "ff63b936-2563-444b-896e-403c758b75f3"
    },
    {
        "title": "答友人",
        "author": "孟郊",
        "content": "白日照清水，浅深无隐姿。君子业高文，怀抱多正思。砥行碧山石，结交青松枝。碧山无转易，青松难倾移。落落出俗韵，琅琅大雅词。自非随氏掌，明月安能持。千里不可倒，一返无近期。如何非意中，良觌忽在兹。道语必疏淡，儒风易凌迟。愿存坚贞节，勿为霜霰欺。",
        "object_id": "c2247f55-4e93-48ad-9ee3-3c65e0e55725"
    },
    {
        "title": "古薄命妾",
        "author": "孟郊",
        "content": "不惜十指弦，为君千万弹。常恐新声至，坐使故声残。弃置今日悲，即是昨日欢。将新变故易，持故为新难。青山有蘼芜，泪叶长不干。空令后代人，采掇幽思攒。",
        "object_id": "c858a566-2503-4249-8f55-e22a7c9b12bd"
    },
    {
        "title": "秋怀 十",
        "author": "孟郊",
        "content": "老人朝夕异，生死每日中。坐随一啜安，卧与万景空。视短不到门，听涩讵逐风。还如刻削形，免有纤悉聪。浪浪谢初始，皎皎幸归终。孤隔文章友，亲密蒿莱翁。岁绿闵以黄，秋节迸又穷。四时既相迫，万虑自然丛。南逸浩淼际，北贫硗确中。曩怀沈遥江，衰思结秋嵩。锄食难满腹，叶衣多丑躬。尘缕不自整，古吟将谁通。幽竹啸鬼神，楚铁生虬龙。志士多异感，运郁由邪衷。常思书破衣，至死教初童。习乐莫习声，习声多顽聋。明明胸中言，愿写为高崇。",
        "object_id": "4a44c187-c1a6-4fb4-8c11-deb5018743eb"
    },
    {
        "title": "杂曲歌辞 妾薄命",
        "author": "孟郊",
        "content": "不惜十指弦，为君千万弹。常恐新声至，坐使故声残。弃置今日悲，即是昨日欢。将新变故易，持故为新难。青山有蘼芜，泪叶长不干。空令后代人，采掇幽思攒。",
        "object_id": "973d6b4b-6a53-4d6c-a900-b187c8eb569a"
    },
    {
        "title": "留弟郢不得送之江南",
        "author": "孟郊",
        "content": "刚有下水船，白日留不得。老人独自归，苦泪满眼黑。",
        "object_id": "0997f50b-783b-4efc-a4ec-f2b949a06808"
    },
    {
        "title": "杏殇 二",
        "author": "孟郊",
        "content": "地上空拾星，枝上不见花。哀哀孤老人，戚戚无子家。岂若没水凫，不如拾巢鸦。浪鷇破便飞，风雏袅相夸。芳婴不复生，向物空悲嗟。",
        "object_id": "cd91cd6c-166f-4f90-bcab-d71b2f6d48bc"
    },
    {
        "title": "秋怀 十一",
        "author": "孟郊",
        "content": "幽苦日日甚，老力步步微。常恐暂下床，至门不复归。饥者重一食，寒者重一衣。泛广岂无涘，恣行亦有随。语中失次第，身外生疮痍。桂蠹既潜朽，桂花损贞姿。詈言一失香，千古闻臭词。将死始前悔，前悔不可追。哀哉轻薄行，终日与驷驰。",
        "object_id": "c22cd23a-5d52-4551-85e9-84c8d27992d2"
    },
    {
        "title": "济源寒食 五",
        "author": "孟郊",
        "content": "长安落花飞上天，南风引至三殿前。可怜春物亦朝谒，唯我孤吟渭水边。",
        "object_id": "db4738e2-38e9-4926-9314-4be0751c310e"
    },
    {
        "title": "求友",
        "author": "孟郊",
        "content": "北风临大海，坚冰临河面。下有大波澜，对之无由见。求友须在良，得良终相善。求友若非良，非良中道变。欲知求友心，先把黄金链。",
        "object_id": "d5a7b4cd-f865-40c4-bc71-a4f7785e1215"
    },
    {
        "title": "酬友人见寄新文",
        "author": "孟郊",
        "content": "为客栖未定，况当玄月中。繁云翳碧霄，落雪和清风。郊陌绝行人，原隰多飞蓬。耕牛返村巷，野鸟依房栊。我无饥冻忧，身托莲花宫。安闲赖禅伯，复得疏尘蒙。览君郢曲文，词彩何冲融。讴吟不能已，顿觉形神空。",
        "object_id": "e8842219-6716-4e7c-89e9-b92d58d8d654"
    },
    {
        "title": "子庆诗",
        "author": "孟郊",
        "content": "王家事已奇，孟氏庆无涯。献子还生子，羲之又有之。凤兮且莫叹，鲤也会闻诗。小小豫章甲，纤纤玉树姿。人来唯仰乳，母抱未知慈。我欲拣其养，放麛者是谁。",
        "object_id": "a6062777-a23a-4e6f-8362-843f251c4a0e"
    },
    {
        "title": "古怨别",
        "author": "孟郊",
        "content": "飒飒秋风生，愁人怨离别。含情两相向，欲语气先咽。心曲千万端，悲来却难说。别后唯所思，天涯共明月。",
        "object_id": "d0251203-99b4-4dcb-adab-30ba1de7725c"
    },
    {
        "title": "上河阳李大夫",
        "author": "孟郊",
        "content": "上将秉神略，至兵无猛威。三军当严冬，一抚胜重衣。霜剑夺众景，夜星失长辉。苍鹰独立时，恶鸟不敢飞。武牢锁天关，河桥纽地机。大将奚以安，守此称者稀。贫士少颜色，贵门多轻肥。试登山岳高，方见草木微。山岳恩既广，草木心皆归。",
        "object_id": "18be44ca-4432-4648-9db6-c3b9bc5a8e3a"
    },
    {
        "title": "古离别",
        "author": "孟郊",
        "content": "松山云缭绕，萍路水分离。云去有归日，水分无合时。春芳役双眼，春色柔四支。杨柳织别愁，千条万条丝。",
        "object_id": "362aca58-b9d3-42ac-b082-eb9ce3544363"
    },
    {
        "title": "送陆畅归湖州因凭题故人皎然塔陆羽坟",
        "author": "孟郊",
        "content": "淼淼霅寺前，白蘋多清风。昔游诗会满，今游诗会空。孤吟玉凄恻，远思景蒙笼。杼山塼塔禅，竟陵广宵翁。饶彼草木声，髣髴闻余聪。因君寄数句，遍为书其藂。追吟当时说，来者实不穷。江调难再得，京尘徒满躬。送君溪鸳鸯，彩色双飞东。东多高静乡，芳宅冬亦崇。手自撷甘旨，供养欢冲融。待我遂前心，收拾使有终。不然洛岸亭，归死为大同。",
        "object_id": "fd692f85-49ad-4f35-a8f2-a7977ab14dc1"
    },
    {
        "title": "济源寒食 六",
        "author": "孟郊",
        "content": "枋口花间掣手归，嵩阳为我留红晖。可怜踯躅千万尺，柱地柱天疑欲飞。",
        "object_id": "4d64e5bd-4683-4634-ae58-cd92caa4f669"
    },
    {
        "title": "憩淮上观公法堂",
        "author": "孟郊",
        "content": "动觉日月短，静知时岁长。自悲道路人，暂宿空闲堂。孤烛让清昼，纱巾敛辉光。高僧积素行，事外无刚强。我有岩下桂，愿为炉中香。不惜青翠姿，为君扬芬芳。淮水色不污，汴流徒浑黄。且将琉璃意，净缀芙蓉章。明日还独行，羇愁来旧肠。",
        "object_id": "9f54b64f-43c0-4016-a7b7-f880af34b8ce"
    },
    {
        "title": "杏殇 三",
        "author": "孟郊",
        "content": "应是一线泪，入此春木心。枝枝不成花，片片落翦金。春寿何可长，霜哀亦已深。常时洗芳泉，此日洗泪襟。",
        "object_id": "3cd29e60-6971-4072-8a0e-8d96adefe284"
    },
    {
        "title": "投所知",
        "author": "孟郊",
        "content": "苦心知苦节，不容一毛发。炼金索坚贞，洗玉求明洁。自惭所业微，功用如鸠拙。何殊嫫母颜，对彼寒塘月。君存古人心，道出古人辙。尽美固可扬，片善亦不遏。朝向公卿说，暮向公卿说。谁谓黄锺管，化为君子舌。一说清嶰竹，二说变嶰谷。三说四说时，寒花拆寒木。𣊪𣊪家道路，灿灿我衣服。岂直辉友朋，亦用慰骨肉。一暖荷匹素，一饱荷升粟。而况大恩恩，此身报得足。且将食檗劳，酬之作金刀。",
        "object_id": "5871d156-c2f9-42ce-b80b-b8e4b5a3cfaf"
    },
    {
        "title": "秋怀 十二",
        "author": "孟郊",
        "content": "流运闪欲尽，枯折皆相号。棘枝风哭酸，桐叶霜颜高。老虫干铁鸣，惊兽孤玉咆。商气洗声瘦，晚阴驱景劳。集耳不可遏，噎神不可逃。蹇行散余郁，幽坐谁与曹。抽壮无一线，剪怀盈千刀。清诗既名朓，金菊亦姓陶。收拾昔所弃，咨嗟今比毛。幽幽岁晏言，零落不可操。",
        "object_id": "92cd561c-8944-4a52-9038-40ea1a82da05"
    },
    {
        "title": "投赠张端公",
        "author": "孟郊",
        "content": "君子量不极，胸吞百川流。嫉邪霜气直，问俗春辞柔。日户昼辉静，月杯夜景幽。咏惊芙蓉发，笑激风飙秋。鸾步独无侣，鹤音仍寡俦。幸霑分寸顾，散此千万忧。",
        "object_id": "3f954ce2-044e-45a3-9c6c-2f90a64718c8"
    },
    {
        "title": "答韩愈李观别因献张徐州",
        "author": "孟郊",
        "content": "富别愁在颜，贫别愁销骨。懒磨旧铜镜，畏见新白发。古树春无花，子规啼有血。离弦不堪听，一听四五绝。世途非一险，俗虑有千结。有客步大方，驱车独迷辙。故人韩与李，逸翰双皎洁。哀我摧折归，赠词纵横设。徐方国东枢，元戎天下杰。祢生投刺游，王粲吟诗谒。高情无遗照，朗抱开晓月。有土不埋冤，有雠皆为雪。愿为直草木，永向君地列。愿为古琴瑟，永向君听发。欲识丈夫心，会将孤剑说。",
        "object_id": "33ca206a-03ef-462f-a1ad-beec2ba07560"
    },
    {
        "title": "古别曲",
        "author": "孟郊",
        "content": "山川古今路，纵横无断绝。来往天地间，人皆有离别。行衣未束带，中肠已先结。不用看镜中，自知生白发。欲陈去留意，声向言前咽。愁结填心胸，茫茫若为说。荒郊烟莽苍，旷野风凄切。处处得相随，人那不如月。",
        "object_id": "55abc3aa-bcab-467d-81cf-c97b3cca108e"
    },
    {
        "title": "杂怨 一",
        "author": "孟郊",
        "content": "忆人莫至悲，至悲空自衰。寄人莫剪衣，剪衣未必归。朝为双蒂花，莫为四散飞。花落还遶树，游子不顾期。",
        "object_id": "757d9f4d-b8a5-4ed9-97e8-d8ee6740f932"
    },
    {
        "title": "送淡公 一",
        "author": "孟郊",
        "content": "燕本冰雪骨，越淡莲花风。五言双宝刀，联响高飞鸿。翰苑钱舍人，诗韵铿雷公。识本未识淡，仰咏嗟无穷。清恨生物表，朗玉倾梦中。常于冷竹坐，相语道意冲。嵩洛兴不薄，稽江事难同。明年若不来，我作黄蒿翁。何以兀其心为君学虚空。",
        "object_id": "0582cfee-1ad6-484c-8ceb-e9e33d21b4ec"
    },
    {
        "title": "戏赠陆大夫十二丈 一",
        "author": "孟郊",
        "content": "莲子不可得，荷花生水中。犹胜道傍柳，无事荡春风。",
        "object_id": "06b2953a-743b-4980-9866-a3fedcc80371"
    },
    {
        "title": "秋怀 十三",
        "author": "孟郊",
        "content": "霜气入病骨，老人身生冰。衰毛暗相刺，冷痛不可胜。鷕鷕伸至明，强强揽所凭。瘦坐形欲折，腹饥心将崩。劝药左右愚，言语如见憎。耸耳噎神开，始知功用能。日中视余疮，暗隙闻绳蝇。彼齅一何酷，此味半点凝。潜毒尔无厌，余生我堪矜。冻飞幸不远，冬令反心惩。出没各有时，寒热苦相凌。仰谢调运翁，请命愿有征。",
        "object_id": "57bf399c-f589-49dc-bedf-d183f9dbe03b"
    },
    {
        "title": "江邑春霖奉赠陈侍御",
        "author": "孟郊",
        "content": "江上花木冻，雨中零落春。应由放忠直，在此成漂沦。嘉艳皆损污，好音难殷勤。天涯多远恨，雪涕盈芳辰。坐哭青草上，卧吟幽水滨。兴言念风俗，得意唯波鳞。枕席病流湿，檐楹若飞津。始知吴楚水，不及京洛尘。风浦荡归棹，泥陂陷征轮。两途日无遂，相赠唯沾巾。",
        "object_id": "d2c0bb64-7033-421a-8f30-069251c9b9fc"
    },
    {
        "title": "病客吟",
        "author": "孟郊",
        "content": "主人夜呻吟，皆入妻子心。客子昼呻吟，徒为虫鸟音。妻子手中病，愁思不复深。童仆手中病，忧危独难任。丈夫久飘泊，神气自然沈。况于滞疾中，何人免嘘𠾬。大海亦有涯，高山亦有岑。沈忧独无极，尘泪互盈襟。",
        "object_id": "1ad9c073-5eb5-4821-aba0-81b4b3e31c21"
    },
    {
        "title": "赠苏州韦郎中使君",
        "author": "孟郊",
        "content": "谢客吟一声，霜落群听清。文含元气柔，鼓动万物轻。嘉木依性植，曲枝亦不生。尘埃徐庾词，金玉曹刘名。章句作雅正，江山益鲜明。萍蘋一浪草，菰蒲片池荣。曾是康乐咏，如今搴其英。顾惟菲薄质，亦愿将此幷。",
        "object_id": "d5175448-bb74-43b5-9610-475dd2f92b7f"
    },
    {
        "title": "杏殇 四",
        "author": "孟郊",
        "content": "儿生月不明，儿死月始光。儿月两相夺，儿命果不长。如何此英英，亦为吊苍苍。甘为堕地尘，不为末世芳。",
        "object_id": "2988fec5-a58f-4310-ae02-d8357b44da0f"
    },
    {
        "title": "杂怨 二",
        "author": "孟郊",
        "content": "夭桃花清晨，游女红粉新。夭桃花薄暮，游女红粉故。树有百年花，人无一定颜。花送人老尽，人悲花自闲。",
        "object_id": "6660d6da-6ce6-4062-b07f-1cc957aac84f"
    },
    {
        "title": "济源寒食 七",
        "author": "孟郊",
        "content": "蜜蜂为主各磨牙，咬尽村中万木花。君家瓮瓮今应满，五色冬笼甚可夸。",
        "object_id": "ae9f5d0d-b139-4125-8a17-c030b21ffbd2"
    },
    {
        "title": "答昼上人止谗作",
        "author": "孟郊",
        "content": "烈烈鸑鷟吟，铿铿琅玕音。枭摧明月啸，鹤起清风心。渭水不可浑，泾流徒相侵。俗侣唱桃叶，隐士鸣桂琴。子野真遗却，浮浅藏渊深。",
        "object_id": "63a9811c-86f6-45ec-a071-c45f8463d5f7"
    },
    {
        "title": "戏赠陆大夫十二丈 二",
        "author": "孟郊",
        "content": "渌萍与荷叶，同此一水中。风吹荷叶在，渌萍西复东。",
        "object_id": "ec19ed84-ec10-4e36-8b5b-3c5c3ea26131"
    },
    {
        "title": "送淡公 二",
        "author": "孟郊",
        "content": "坐爱青草上，意含沧海滨。渺渺独见水，悠悠不问人。镜浪洗手绿，剡花入心春。虽然防外触，无奈饶衣新。行当译文字，慰此吟殷勤。",
        "object_id": "36d5b37a-fcc1-4f31-9234-0ff7fba0036b"
    },
    {
        "title": "溧阳秋霁",
        "author": "孟郊",
        "content": "晚雨晓犹在，萧寥激前阶。星星满衰鬓，耿耿入秋怀。旧识半零落，前心骤相乖。饱泉亦恐醉，惕宦肃如斋。上客处华池，下寮宅枯崖。叩高占生物，龃龉回难谐。",
        "object_id": "bf4a63aa-cc43-4428-98df-e59ef6392469"
    },
    {
        "title": "感怀",
        "author": "孟郊",
        "content": "孟冬阴气交，两河正屯兵。烟尘相驰突，烽火日夜惊。太行险阻高，挽粟输连营。奈何操弧者，不使枭巢倾。犹闻汉北儿，怙乱谋纵横。擅摇干戈柄，呼叫豺狼声。白日临尔躯，胡为丧丹诚。岂无感激士，以致天下平。登高望寒原，黄云郁峥嵘。坐驰悲风莫，叹息空沾缨。",
        "object_id": "f9c79a0d-5cf1-4ccc-8675-3f8c4929e3b5"
    },
    {
        "title": "上张徐州",
        "author": "孟郊",
        "content": "为水不入海，安得浮天波。为木不在山，安得横日柯。再来君子傍，始觉精义多。大德唯一施，众情自偏颇。至乐无宫征，至声遗讴歌。愿鼓空桑弦，永使万物和。顾己诚拙讷，干名已蹉跎。献词惟在口，所欲无余佗。乍作支泉石，乍作翳松萝。一不改方圆，破质为琢磨。贱子本如此，大贤心若何。岂是无异途，异途难经过。",
        "object_id": "cd7e9429-04bb-4f9e-98f5-ba6ff5c4380c"
    },
    {
        "title": "答姚怤见寄",
        "author": "孟郊",
        "content": "日月不同光，昼夜各有宜。贤哲不苟合，出处亦待时。而我独迷见，意求异士知。如将舞鹤管，误向惊凫吹。大雅难具陈，正声易漂沦。君有丈夫泪，泣人不泣身。行吟楚山玉，义泪沾衣巾。",
        "object_id": "813bcd01-9d71-4337-bb3b-615d83e9c631"
    },
    {
        "title": "杏殇 五",
        "author": "孟郊",
        "content": "踏地恐土痛，损彼芳树根。此诚天不知，翦弃我子孙。垂枝有千落，芳命无一存。谁谓生人家，春色不入门。",
        "object_id": "e9b9a39b-c5ed-45d1-9641-dec4175814fb"
    },
    {
        "title": "秋怀 十四",
        "author": "孟郊",
        "content": "黄河倒上天，众水有却来。人心不及水，一直去不回。一直亦有巧，不肯至蓬莱。一直不知疲，唯闻至省台。忍古不失古，失古志易摧。失古剑亦折，失古琴亦哀。夫子失古泪，当时落漼漼。诗老失古心，至今寒皑皑。古骨无浊肉，古衣如藓苔。劝君勉忍古，忍古销尘埃。",
        "object_id": "fe9221d1-71a5-445a-8667-7c93f99b2228"
    },
    {
        "title": "游枋口 一",
        "author": "孟郊",
        "content": "一步复一步，出行千里幽。为取山水意，故作寂寞游。太行青巅高，枋口碧照浮。明明无底镜，泛泛忘机鸥。老逸不自限，病狂不可周。恣闲饶淡薄，怠玩多淹留。芳物竞晼晚，绿梢挂新柔。和友莺相遶，言语亦以稠。始知万类然，静躁难相求。",
        "object_id": "96dff9d3-7635-4d21-9863-3bf4f6d61b42"
    },
    {
        "title": "杂怨 三",
        "author": "孟郊",
        "content": "贫女镜不明，寒花日少容。暗蛩有虚织，短线无长缝。浪水不可照，狂夫不可从。浪水多散影，狂夫多异踪。持此一生薄，空城万恨浓。",
        "object_id": "67e8cc8d-6684-41a2-8754-4bbdb9753731"
    },
    {
        "title": "戏赠陆大夫十二丈 三",
        "author": "孟郊",
        "content": "莲叶未开时，苦心终日卷。春水徒荡漾，荷花未开展。",
        "object_id": "f11d37f2-5338-420c-b4f6-920c0a6cd026"
    },
    {
        "title": "上包祭酒",
        "author": "孟郊",
        "content": "岳岳冠盖彦，英英文字雄。琼音独听时，尘韵固不同。春云生纸上，秋涛起胸中。时吟五君咏，再举七子风。何幸松桂侣，见知勤苦功。愿将黄鹤翅，一借飞云空。",
        "object_id": "2bbe57c4-65b2-4f16-8039-2e2a70c1316a"
    },
    {
        "title": "送淡公 三",
        "author": "孟郊",
        "content": "铜斗饮江酒，手拍铜斗歌。侬是拍浪儿，饮则拜浪婆。脚踏小船头，独速舞短蓑。笑伊渔阳操，空恃文章多。闲倚青竹竿，白日奈我何。",
        "object_id": "b187c5fa-984c-4de9-ac1b-101ca446dbd9"
    },
    {
        "title": "列仙文 方诸青童君",
        "author": "孟郊",
        "content": "大霞霏晨晖，元气无常形。玄辔飞霄外，八景乘高清。手把玉皇袂，携我晨中生。玄庭自嘉会，金书拆华名。贤女密所妍，相期洛水𫐌。",
        "object_id": "5457764e-720b-4ab3-89ae-422fb9687a4a"
    },
    {
        "title": "离思",
        "author": "孟郊",
        "content": "不寐亦不语，片月秋稍举。孤鸿忆霜群，独鹤叫云侣。怨彼浮花心，飘飘无定所。高张系𫄴帆，远过梅根渚。回织别离字，机声有酸楚。",
        "object_id": "85bce622-6a9a-4e92-aed2-0e1e6f943833"
    },
    {
        "title": "游枋口 二",
        "author": "孟郊",
        "content": "耸我残病骨，健如一仙人。镜中照千里，镜浪洞百神。此神日月华，不作寻常春。三十夜皆明，四时昼恒新。鸟声尽依依，兽心亦忻忻。澄幽出所怪，闪异坐微絪。可来复可来，此地灵相亲。",
        "object_id": "676ed31f-fb87-4c6c-8c91-3edd38c6097b"
    },
    {
        "title": "送淡公 四",
        "author": "孟郊",
        "content": "短蓑不怕雨，白鹭相争飞。短楫画菰蒲，鬬作豪横归。笑伊水健儿，浪战求光辉。不如竹枝弓，射鸭无是非。",
        "object_id": "b288ca67-9ebe-4b4d-98dd-42bd8a7661a9"
    },
    {
        "title": "杏殇 六",
        "author": "孟郊",
        "content": "冽冽霜杀春，枝枝疑纤刀。木心既零落，山窍空呼号。班班落地英，点点如明膏。始知天地间，万物皆不牢。",
        "object_id": "e3fb12bb-2b1b-4177-8d50-4864bacc7673"
    },
    {
        "title": "秋怀 十五",
        "author": "孟郊",
        "content": "詈言不见血，杀人何纷纷。声如穷家犬，吠窦何訚訚。詈痛幽鬼哭，詈侵黄金贫。言词岂用多，憔悴在一闻。古詈舌不死，至今书云云。今人咏古书，善恶宜自分。秦火不𦶟舌，秦火空𦶟文。所以詈更生，至今横絪缊。",
        "object_id": "d02116d9-4dd1-44af-9598-e8c6d1684e3b"
    },
    {
        "title": "静女吟",
        "author": "孟郊",
        "content": "艳女皆妒色，静女独检踪。任礼耻任妆，嫁德不嫁容。君子易求聘，小人难自从。此志谁与谅，琴弦幽韵重。",
        "object_id": "26387e92-800d-4dcb-966c-8675b51c9a70"
    },
    {
        "title": "劝善吟",
        "author": "孟郊",
        "content": "瘦郭有志气，相哀老龙钟。劝我少吟诗，俗窄难尔容。一口百味别，况在醉会中。四座正当喧，片言何由通。顾余昧时调，居止多疏慵。见书眼始开，闻乐耳不聪。视听互相隔，一身且莫同。天疾难自医，诗癖将何攻。见君如见书，语善千万重。自悲咄咄感，变作烦恼翁。烦恼不可欺，古剑涩亦雄。知君方少年，少年怀古风。藏书拄屋脊，不惜与凡聋。我愿拜少年，师之学崇崇。从他笑为矫，矫善亦可宗。",
        "object_id": "14bdc9b8-1bb4-4a87-8565-e189fe5899a3"
    },
    {
        "title": "赠别崔纯亮",
        "author": "孟郊",
        "content": "食荠肠亦苦，强歌声无欢。出门即有碍，谁谓天地宽。有碍非遐方，长安大道傍。小人智虑险，平地生太行。镜破不改光，兰死不改香。始知君子心，交久道益彰。君心与我怀，离别俱回遑。譬如浸蘖泉，流苦已日长。忍泣目易衰，忍忧形易伤。项籍岂不壮，贾生岂不良。当其失意时，涕泗各沾裳。古人劝加餐，此餐难自强。一饭九祝噎，一嗟十断肠。况是儿女怨，怨气凌彼苍。彼苍若有知，白日下清霜。今朝始惊叹，碧落空茫茫。",
        "object_id": "b8edbaec-abd4-4508-96b5-5b99d41cdf2a"
    },
    {
        "title": "答郭郎中",
        "author": "孟郊",
        "content": "松柏死不变，千年色青青。志士贫更坚，守道无异营。每弹潇湘瑟，独抱风波声。中有失意吟，知者泪满缨。何以报知者，永存坚与贞。",
        "object_id": "4dfff14e-59b0-47fd-94a3-4dcb0dd5292a"
    },
    {
        "title": "杏殇 七",
        "author": "孟郊",
        "content": "哭此不成春，泪痕三四斑。失芳蝶既狂，失子老亦孱。且无生生力，自有死死颜。灵凤不衔诉，谁为扣天关。",
        "object_id": "22024e09-ca03-4c28-a9c9-9cc3f7a12281"
    },
    {
        "title": "琴曲歌辞 列女操",
        "author": "孟郊",
        "content": "梧桐相待老，鸳鸯会双死。贞妇贵徇夫，舍生亦如此。波澜誓不起，妾心井中水。",
        "object_id": "7ccd9915-51a1-4748-9989-af243036455b"
    },
    {
        "title": "送淡公 五",
        "author": "孟郊",
        "content": "射鸭复射鸭，鸭惊菰蒲头。鸳鸯亦零落，彩色难相求。侬是清浪儿，每踏清浪游。笑伊乡贡郎，踏土称风流。如何丱角翁，至死不裹头。",
        "object_id": "bc7ce201-5142-4de2-8f8b-cb9931e3c7eb"
    },
    {
        "title": "列仙文 清虚真人",
        "author": "孟郊",
        "content": "歘驾空清虚，徘徊西华馆。琼轮暨晨抄，虎骑逐烟散。惠风振丹旌，明烛朗八焕。解襟墉房内，神铃鸣璀璨。栖景若林柯，九弦空中弹。遗我积世忧，释此千载叹。怡眄无极已，终夜复待旦。",
        "object_id": "04dcf756-3aa4-4c24-a727-b262ba1ad46b"
    },
    {
        "title": "靖安寄居",
        "author": "孟郊",
        "content": "寄静不寄华，爱兹嵽嵲居。渴饮浊清泉，饥食无名蔬。败菜不敢火，补衣亦写书。古云俭成德，今乃实起予。戆叟戆不足，贤人贤有余。役生皆促促，心竟谁舒舒。万马踏风衢，众尘随犇车。高宾尽不见，大道夜方虚。卧有洞庭梦，坐无长安储。英髦空骇耳，烟火独微如。厚念恐伤性，薄田忆亲锄。承世不出力，冬竹肯抽葅。外物莫相诱，约心誓从初。碧芳既似水，日日咏归欤。",
        "object_id": "8a668fcf-7299-4644-b583-5910651fd0ec"
    },
    {
        "title": "与王二十一员外涯游枋口柳溪",
        "author": "孟郊",
        "content": "万株古柳根，挐此磷磷溪。野榜多屈曲，仙浔无端倪。春桃散红烟，寒竹含晚凄。晓听忽以异，芳树安能齐。共疑落镜中，坐泛红景低。水意酒易醒，浪情事非迷。小儒峭章句，大贤嘉提携。潜窦韵灵瑟，翠崖鸣玉珪。主人稷卨翁，德茂芝术畦。凿出幽隐端，气象皆升跻。曾是清乐抱，逮兹几省溪。宴位席兰草，滥觞惊凫鹥。灵味荐鲂瓣，金花屑橙韲。江调摆衰俗，洛风远尘泥。徒言奏狂狷，讵敢忘筌蹄。",
        "object_id": "2a958587-d620-4303-9bff-3cbe20dcdc6c"
    },
    {
        "title": "归信吟",
        "author": "孟郊",
        "content": "泪墨洒为书，将寄万里亲。书去魂亦去，兀然空一身。",
        "object_id": "16e3b4be-1631-43ce-b3a1-fdd9dc1a7719"
    },
    {
        "title": "望夫石",
        "author": "孟郊",
        "content": "望夫石，夫不来兮江水碧。行人悠悠朝与莫，千年万年色如故。",
        "object_id": "fe77358b-f71f-4499-8f15-03ed4f8dfacb"
    },
    {
        "title": "结交",
        "author": "孟郊",
        "content": "铸镜须青铜，青铜易磨拭。结交远小人，小人难姑息。铸镜图鉴微，结交图相依。凡铜不可照，小人多是非。",
        "object_id": "0b24ccca-ca94-4dd4-bcb9-9abf39919666"
    },
    {
        "title": "与王二十一员外涯游昭成寺",
        "author": "孟郊",
        "content": "洛友寂寂约，省骑霏霏尘。游僧步晚磬，话茗含芳春。瑶策冰入手，粉壁画莹神。頳廊芙蓉霁，碧殿瑠璃匀。玄讲岛岳尽，渊咏文字新。屡笑寒竹䜩，况接青云宾。顾惭余眷下，衰瘵婴残身。",
        "object_id": "93409223-a5c9-48a2-b6a8-c7db571ac95b"
    },
    {
        "title": "赠文应上人",
        "author": "孟郊",
        "content": "栖迟青山巅，高静身所便。不践有命草，但饮无声泉。斋性空转寂，学情深更专。经文开贝叶，衣制垂秋莲。厌此俗人群，暂来还却旋。",
        "object_id": "722122cd-6919-4b44-938d-9ce698f0dfb0"
    },
    {
        "title": "答卢虔故园见寄",
        "author": "孟郊",
        "content": "访旧无一人，独归清雒春。花闻哭声死，水见别容新。乱后故乡宅，多为行路尘。因悲楚左右，谤玉不知珉。",
        "object_id": "cff74d90-de40-4e9a-a1b8-f3885700f76d"
    },
    {
        "title": "列仙文 金母飞空歌",
        "author": "孟郊",
        "content": "驾我八景舆，歘然入玉清。龙群拂霄上，虎旗摄朱兵。逍遥三弦际，万流无暂停。哀此去留会，劫尽天地倾。当寻无中景，不死亦不生。体彼自然道，寂观合大冥。南岳挺直干，玉英曜颕精。有任靡期事，无心自虚灵。嘉会绛河内，相与乐未英。",
        "object_id": "4628c2c7-4349-42b8-92ab-e6a1bf0f6e7e"
    },
    {
        "title": "雪",
        "author": "孟郊",
        "content": "忽然太行雪，昨夜飞入来。崚嶒堕庭中，严白何皑皑。奴婢晓开户，四肢冻徘徊。咽言词不成，告诉情状摧。官给未入门，家人尽以灰。意劝莫笑雪，笑雪贫为灾。将暖此残疾，典卖争致杯。教令再举手，夸曜余生才。强起吐巧词，委曲多新裁。为尔作非夫，忍耻轰暍雷。书之与君子，庶免生嫌猜。",
        "object_id": "ca9c25f2-45a0-4138-bd18-5b8766b4b273"
    },
    {
        "title": "杏殇 八",
        "author": "孟郊",
        "content": "此儿自见灾，花发多不谐。穷老收碎心，永夜抱破怀。声死更何言，意死不必喈。病叟无子孙，独立犹束柴。",
        "object_id": "c6765273-c5ad-43fd-9756-f61ab31cfdb1"
    },
    {
        "title": "送淡公 六",
        "author": "孟郊",
        "content": "师得天文章，所以相知怀。数年伊雒同，一旦江湖乖。江湖有故庄，小女啼喈喈。我忧未相识，乳养难和谐。幸以片佛衣，诱之令看斋。斋中百福言，催促西归来。",
        "object_id": "b750cdf2-57bc-4261-a573-dc315ba11cee"
    },
    {
        "title": "山老吟",
        "author": "孟郊",
        "content": "不行山下地，唯种山上田。腰斧斫旅松，手飘汲家泉。讵知文字力，莫记日月迁。蟠木为我身，始得全天年。",
        "object_id": "44579c97-44b2-4be3-95a4-a86f4f0ab919"
    },
    {
        "title": "寒江吟",
        "author": "孟郊",
        "content": "冬至日光白，始知阴气凝。寒江波浪冻，千里无平冰。飞鸟绝高羽，行人皆晏兴。荻洲素浩渺，埼岸澌碐磳。烟舟忽自阻，风帆不相乘。何况异形体，信任为股肱。涉江莫涉凌，得意须得朋。结交非贤良，谁免生爱憎。冻水有再浪，失飞有载腾。一言纵丑词，万响无善应。取鉴谅不远，江水千万层。何当春风吹，利涉吾道弘。",
        "object_id": "41eb0dd0-d8bc-4925-9cfe-13743c64f145"
    },
    {
        "title": "汝坟蒙从弟楚材见赠时郊将入秦楚材适楚",
        "author": "孟郊",
        "content": "朝为主人心，暮为行客吟。汝水忽凄咽，汝风流苦音。北阙秦门高，南路楚石深。分泪洒白日，离肠绕青岑。何以寄远怀，黄鹤能相寻。",
        "object_id": "e7dc3547-262e-46d9-8dc5-65e59847b438"
    },
    {
        "title": "列仙文 安度明",
        "author": "孟郊",
        "content": "丹霞焕上清，八风鼓太和。回我神霄辇，遂造岭玉阿。咄嗟天地外，九围皆我家。上采白日精，下饮黄月华。灵观空无中，鹏路无间邪。顾见魏贤安，浊气伤汝和。勤研玄中思，道成更相过。",
        "object_id": "a5bb5bbd-2637-48e7-bc03-c0a9766be04f"
    },
    {
        "title": "伤春",
        "author": "孟郊",
        "content": "两河春草海水清，十年征战城郭腥。乱兵杀儿将女去，二月三月花冥冥。千里无人旋风起，莺啼燕语荒城里。春色不拣墓傍株，红颜皓色逐春去。春去春来那得知，今人看花古人墓，令人惆怅山头路。",
        "object_id": "93f7031a-187e-4ed1-aae6-68c9bdfb8cda"
    },
    {
        "title": "嵩少",
        "author": "孟郊",
        "content": "沙弥舞袈裟，走向踯躅飞。闲步亦惺惺，芳援相依依。噎塞春咽喉，蜂蝶事光辉。群嬉且已晚，孤引将何归。流艳去不息，朝英亦疏微。",
        "object_id": "527b0e4c-3a9c-47ee-8f6f-d5482004f3d0"
    },
    {
        "title": "严河南",
        "author": "孟郊",
        "content": "赤令风骨峭，语言清霜寒。不必用雄威，见者毛发攒。我有赤令心，未得赤令官。终朝衡门下，忍志将筑弹。君从西省郎，正有东洛观。洛民萧条久，威恩悯抚难。苦竹声啸雪，夜斋闻千竿。诗人偶寄耳，听苦心多端。多端落杯酒，酒中方得欢。隐士多饮酒，此言信难刊。取次令坊沽，举止务在宽。何必红烛娇，始言清宴阑。丈夫莫矜庄，矜庄不中看。",
        "object_id": "2b326233-1546-4645-8931-5bc81bcec480"
    },
    {
        "title": "择友",
        "author": "孟郊",
        "content": "兽中有人性，形异遭人隔。人中有兽心，几人能真识。古人形似兽，皆有大圣德。今人表似人，兽心安可测。虽笑未必和，虽哭未必戚。面结口头交，肚里生荆棘。好人常直道，不顺世间逆。恶人巧谄多，非义苟且得。若是效真人，坚心如铁石。不谄亦不欺，不奢复不溺。面无吝色容，心无诈忧惕。君子大道人，朝夕恒的的。",
        "object_id": "b6089595-0726-4aed-81cb-1ec11d47d4e8"
    },
    {
        "title": "春怨",
        "author": "孟郊",
        "content": "春物与愁客，遇时各有违。故花辞新枝，新泪落故衣。日莫两寂寞，飘然亦同归。",
        "object_id": "4ac4af11-46dc-4f3b-9fce-dcb136880516"
    },
    {
        "title": "杏殇 九",
        "author": "孟郊",
        "content": "霜似败红芳，剪啄十数双。参差呻细风，𪡋喁沸浅江。泣凝不可消，恨壮难自降。空遗旧日影，怨彼小书窗。",
        "object_id": "38055e54-5940-46f8-a5f5-5b0e1980fa41"
    },
    {
        "title": "同从叔简酬卢殷少府",
        "author": "孟郊",
        "content": "梅尉吟楚声，竹风为凄清。深虚冰在性，高洁云入情。借水洗闲貌，寄蕉书逸名。羞将片石文，鬬此双琼英。",
        "object_id": "ebea1a6d-f894-4fbd-a4d7-71310b0b8ac5"
    },
    {
        "title": "游子吟",
        "author": "孟郊",
        "content": "慈母手中线，游子身上衣。临行密密缝，意恐迟迟归。谁言寸草心，报得三春晖。",
        "object_id": "4cf19354-4c0a-4e55-980b-69fa7f81ed0f"
    },
    {
        "title": "夏日谒智远禅师",
        "author": "孟郊",
        "content": "吾师当几祖，说法云无空。禅心三界外，宴坐天地中。院静鬼神去，身与草木同。因知护王国，满钵盛毒龙。抖擞尘埃衣，谒师见真宗。何必千万劫，瞬息去樊笼。盛夏火为日，一堂十月风。不得为弟子，名姓挂儒宫。",
        "object_id": "4bf72d4e-3c82-4c98-9966-321f5014d594"
    },
    {
        "title": "审交",
        "author": "孟郊",
        "content": "种树须择地，恶土变木根。结交若失人，中道生谤言。君子芳桂性，春荣冬更繁。小人槿花心，朝在夕不存。莫蹑冬冰坚，中有潜浪翻。唯当金石交，可以贤达论。",
        "object_id": "a464fba3-0c39-4b24-bd39-3eeb3f6032e1"
    },
    {
        "title": "送淡公 七",
        "author": "孟郊",
        "content": "伊洛气味薄，江湖文章多。坐缘江湖岸，意识鲜明波。铜斗短蓑行，新章其奈何。兹焉激切句，非是等闲歌。制之附驿回，勿使余风讹。都城第一寺，昭成屹嵯峨。为师书广壁，仰咏时经过。徘徊相思心，老泪双滂沱。",
        "object_id": "1f3d0a17-9e7d-448b-8be2-a68e77f01b7c"
    },
    {
        "title": "夜忧",
        "author": "孟郊",
        "content": "岂独科斗死，所嗟文字捐。蒿蔓转骄弄，菱荇减婵娟。未遂摆鳞志，空思吹浪旋。何当再霖雨，洗濯生华鲜。",
        "object_id": "3b688d99-3ac3-4a79-b123-e32ea870c318"
    },
    {
        "title": "懊恼",
        "author": "孟郊",
        "content": "恶诗皆得官，好诗空抱山。抱山冷殑殑，终日悲颜颜。好诗更相嫉，剑戟生牙关。前贤死已久，犹在咀嚼间。以我残杪身，清峭养高闲。求闲未得闲，众诮瞋虤虤。",
        "object_id": "e094095a-51e6-4c0c-81c9-6ee791b34883"
    },
    {
        "title": "旅次洛城东水亭",
        "author": "孟郊",
        "content": "水竹色相洗，碧花动轩楹。自然逍遥风，荡涤浮竞情。霜落叶声燥，景寒人语清。我来招隐亭，衣上尘暂轻。",
        "object_id": "b0b8e48b-adad-4519-ab5f-a5e3ee90e1d7"
    },
    {
        "title": "吊江南老家人春梅",
        "author": "孟郊",
        "content": "念尔筋力尽，违我衣食恩。奈何粗犷儿，生鞭见死痕。旧使常以礼，新怨将谁吞。胡为乎泥中，消歇教义源。",
        "object_id": "b4ab0057-6846-46fc-afce-1d641980509f"
    },
    {
        "title": "赠李观",
        "author": "孟郊",
        "content": "谁言形影亲，灯灭影去身。谁言鱼水欢，水竭鱼枯鳞。昔为同恨客，今为独笑人。舍予在泥辙，飘迹上云津。卧木易成蠹，弃花难再春。何言对芳景，愁望极萧晨。埋剑谁识气，匣弦日生尘。愿君语高风，为余问苍旻。",
        "object_id": "97a3737c-dafe-4fbf-9cef-d59793fa827b"
    },
    {
        "title": "访嵩阳道士不遇",
        "author": "孟郊",
        "content": "先生五兵游，文焰藏金鼎。日下鹤过时，人间空落影。常言一粒药，不堕生死境。何当列御寇，去问仙人请。",
        "object_id": "f77593ab-6de7-4aea-b313-cd8ae8aa0799"
    },
    {
        "title": "怨别",
        "author": "孟郊",
        "content": "一别一回老，志士白发早。在富易为容，居贫难自好。沉忧损性灵，服药亦枯槁。秋风游子衣，落日行远道。君问去何之，贱身难自保。",
        "object_id": "9f7c3bfb-2996-48a2-9d18-e485218881d4"
    },
    {
        "title": "酬李侍御书记秋夕雨中病假见寄",
        "author": "孟郊",
        "content": "秋风遶衰柳，远客闻雨声。重兹阻良夕，孤坐唯积诚。果枉移疾咏，中含嘉虑明。洗涤烦浊尽，视听昭旷生。未觉衾枕倦，久为章奏婴。达人不宝药，所保在闲情。",
        "object_id": "e27ad4d3-aca5-4d2b-947f-3f3875c3e4a0"
    },
    {
        "title": "送淡公 八",
        "author": "孟郊",
        "content": "江南邑中寺，平地生胜山。开元吴语僧，律韵高且闲。妙药溪岸平，桂榜往复还。树石相鬬生，红绿各异颜。风味我遥忆，新奇师独攀。",
        "object_id": "db947156-32bf-406f-8c75-bb649de3ddd1"
    },
    {
        "title": "惜苦",
        "author": "孟郊",
        "content": "于鹄值谏议，以球不能官。焦蒙值舍人，以杯不得完。可惜大雅旨，意此小团栾。名回不敢辨，心转实是难。不惜为君转，转非君子观。转之复转之，强转谁能欢。哀哉虚转言，不可穷波澜。",
        "object_id": "faef1075-f344-4bf8-84d4-7947fe952241"
    },
    {
        "title": "游城韩国氏庄",
        "author": "孟郊",
        "content": "初疑潇湘水，锁在朱门中。时见水底月，动摇池上风。清气润竹林，白光连虚空。浪簇霄汉羽，岸芳金碧丛。何言数亩间，环泛路不穷。愿逐神仙侣，飘然汗漫通。",
        "object_id": "9b072c19-d44e-4f9d-9c71-cd4227e11b1f"
    },
    {
        "title": "洛桥晚望",
        "author": "孟郊",
        "content": "天津桥下冰初结，洛阳陌上人行绝。榆柳萧疏楼阁闲，月明直见嵩山雪。",
        "object_id": "7fa85386-6319-4eee-8a93-c4d4e13f928b"
    },
    {
        "title": "听蓝溪僧为元居士说维摩经",
        "author": "孟郊",
        "content": "古树少枝叶，真僧亦相依。山木自曲直，道人无是非。手持维摩偈，心向居士归。空景忽开霁，雪花犹在衣。洗然水溪昼，寒物生光辉。",
        "object_id": "970ae8a8-5142-493f-9e67-40c8b12c577c"
    },
    {
        "title": "哭李丹员外幷寄杜中丞",
        "author": "孟郊",
        "content": "生死方知交态存，忍将齚齖报幽魂。十年同在平原客，更遣何人哭寝门。",
        "object_id": "6db50b2a-0236-411d-b939-15ff10357a64"
    },
    {
        "title": "小隐吟",
        "author": "孟郊",
        "content": "我饮不在醉，我欢长寂然。酌溪四五盏，听弹两三弦。炼性静栖白，洗情深寄玄。号怒路傍子，贪败不贪全。",
        "object_id": "26c288f1-a266-4aa3-8570-56f6461df827"
    },
    {
        "title": "吴安西馆赠从弟楚客",
        "author": "孟郊",
        "content": "蒙笼杨柳馆，中有南风生。风生今为谁，湘客多远情。孤枕楚水梦，独帆楚江程。觉来残恨深，尚与归路幷。玉匣五弦在，请君时一鸣。",
        "object_id": "c5e26004-8a53-4cd3-bc7f-105c85b67b09"
    },
    {
        "title": "百忧",
        "author": "孟郊",
        "content": "萱草女儿花，不解壮士忧。壮士心是剑，为君射斗牛。朝思除国雠，暮思除国雠。计尽山河画，意穷草木筹。智士日千虑，愚夫唯四愁。何必在波涛，然后惊沈浮。伯伦心不醉，四皓迹难留。出处各有时，众议徒啾啾。",
        "object_id": "831055d2-b22f-4489-8128-22baa957d506"
    },
    {
        "title": "杂曲歌辞 羽林行",
        "author": "孟郊",
        "content": "朔雪寒断指，朔风劲裂冰。胡中射雕者，此日犹不能。翩翩羽林儿，锦臂飞苍鹰。挥鞭决白马，走出黄河凌。",
        "object_id": "c5c4e4d0-682a-4c8f-9756-c181dc9a52dc"
    },
    {
        "title": "送淡公 九",
        "author": "孟郊",
        "content": "报恩兼报德，寺与山争鲜。橙橘金盖槛，竹蕉绿凝禅。经章音韵细，风磬清泠翩。离肠绕师足，旧忆随路延。不知几千尺，至死方绵绵。",
        "object_id": "3b7aa17e-5f9f-428e-adc6-b8f4c8643ab6"
    },
    {
        "title": "猛将吟",
        "author": "孟郊",
        "content": "拟脍楼兰肉，蓄怒时未扬。秋鼙无退声，夜剑不隐光。虎队手驱出，豹篇心卷藏。古今皆有言，猛将出北方。",
        "object_id": "88b1cabe-1b5d-463f-a67b-9ffc2a897391"
    },
    {
        "title": "杂曲歌辞 车遥遥",
        "author": "孟郊",
        "content": "路喜到江尽，江上又通舟。舟车两无阻，何处不得游？丈夫四方志，女子安可留？郎自别日言，无令生远愁。旅雁忽叫月，断猿寒啼秋。此夕梦君梦，君在百城楼。寄泪无因波，寄恨无因辀。愿为驭者手，与郎回马头。",
        "object_id": "32d70177-1afe-411b-9a36-684d2e840b72"
    },
    {
        "title": "答卢仝",
        "author": "孟郊",
        "content": "楚屈入水死，诗孟踏雪僵。直气苟有存，死亦何所妨。日劈高查牙，清棱含冰浆。前古后古冰，与山气势强。闪怪千石形，异状安可量。有时春镜破，百道声飞扬。潜仙不足言，朗客无隐肠。为君倾海宇，日夕多文章。天下岂无缘，此山雪昂藏。烦君前致词，哀我老更狂。狂歌不及狂，歌声缘凤皇。凤兮何当来，消我孤直疮。君文真凤声，宣隘满铿锵。洛友零落尽，逮兹悲重伤。独自奋异骨，将骑白角翔。再三劝莫行，寒气有刀枪。仰惭君子多，慎勿作芬芳。",
        "object_id": "65bd4ccd-a4b5-489f-9cc9-d575d5ef735c"
    },
    {
        "title": "借车",
        "author": "孟郊",
        "content": "借车载家具，家具少于车。借者莫弹指，贫穷何足嗟。百年徒役走，万事尽随花。",
        "object_id": "638d5260-6bc2-4256-9d58-725fa76e2576"
    },
    {
        "title": "哭刘言史",
        "author": "孟郊",
        "content": "诗人业孤峭，饿死良已多。相悲与相笑，累累其奈何。精异刘言史，诗肠倾珠河。取次抱置之，飞过东溟波。可惜大国谣，飘为四夷歌。常于众中会，颜色两切[磋]。今日果成死，葬襄之洛河。洛岸远相吊，洒泪双滂沱。",
        "object_id": "346f34e0-5943-44bb-b4ec-3370c166a187"
    },
    {
        "title": "寒地百姓吟",
        "author": "孟郊",
        "content": "无火炙地眠，半夜皆立号。冷箭何处来，棘针风骚劳。霜吹破四壁，苦痛不可逃。高堂捶钟饮，到晓闻烹炮。寒者愿为蛾，烧死彼华膏。华膏隔仙罗，虚遶千万遭。到头落地死，踏地为游遨。游遨者是谁，君子为郁陶。",
        "object_id": "ad0a69ad-a067-4afd-9ec7-3d21741d00c2"
    },
    {
        "title": "与二三友秋宵会话清上人院 一",
        "author": "孟郊",
        "content": "何处山不幽，此中情又别。一僧敲一磬，七子吟秋月。激石泉韵清，寄枝风啸咽。泠然诸境静，顿觉浮累灭。扣寂兼探真，通宵讵能辍。",
        "object_id": "8361d298-cefa-4723-81de-049b5bfc1e14"
    },
    {
        "title": "北郭贫居",
        "author": "孟郊",
        "content": "进乏广莫力，退为蒙笼居。三年失意归，四向相识疏。地僻草木壮，荒条扶我庐。夜贫灯烛绝，明月照吾书。欲识贞静操，秋蝉饮清虚。",
        "object_id": "e3fd9123-183f-4fce-95c0-a5e479502f5d"
    },
    {
        "title": "奉报翰林张舍人见遗之诗",
        "author": "孟郊",
        "content": "百虫笑秋律，清削月夜闻。晓棱视听微，风剪叶已纷。君子鉴大雅，老人非俊群。收拾古所弃，俛仰补空文。孤韵耻春俗，余响逸零雰。自然蹈终南，涤暑凌寒氛。岩霰不知午，磵澌镇含曛。曾是醒古醉，所以多隐沦。江调乐之远，溪谣生徒新。众蕴有余采，寒泉空哀呻。南谢竟莫至，北宋当时珍。赜灵各自异，酌酒谁能均。昔咏多写讽，今词讵无因。品松何高翠，宫殿没荒榛。苔趾识宏制，沙潨游崩津。忽吟陶渊明，此即羲皇人。心放出天地，形拘在风尘。前贤素行阶，夙嗜青山勤。达士立明镜，朗言为近臣。将期律万有，倾倒甄无垠。鸑鷟应蟋蟀，丝毫意皆申。况于三千章，哀叩不为神。",
        "object_id": "788bf024-af98-4350-b910-fd112900b023"
    },
    {
        "title": "苦寒吟",
        "author": "孟郊",
        "content": "天寒色青苍，北风叫枯桑。厚冰无裂文，短日有冷光。敲石不得火，壮阴夺正阳。苦调竟何言，冻吟成此章。",
        "object_id": "5d6bff07-e320-4040-951f-9ce4a24ba27a"
    },
    {
        "title": "赠章仇将军",
        "author": "孟郊",
        "content": "将军不夸剑，才气为英雄。五岳拽力内，百川倾意中。本立谁敢拔，飞文自难穷。前时天地翻，已有扶正功。",
        "object_id": "d751d09e-5305-4a2c-ab02-3a6beac7ebae"
    },
    {
        "title": "路病",
        "author": "孟郊",
        "content": "病客无主人，艰哉求卧难。飞光赤道路，内火焦肺肝。欲饮井泉竭，欲医囊用单。稚颜能几日，壮志忽已残。人子不言苦，归书但云安。愁环在我肠，宛转终无端。",
        "object_id": "d8a8ab40-f615-44dd-9366-883aa1202a1c"
    },
    {
        "title": "喜符郎诗有天纵",
        "author": "孟郊",
        "content": "念符不由级，屹得文章阶。白玉抽一毫，绿珉已难排。偷笔作文章，乞墨潜磨揩。海鲸始生尾，试摆蓬壶涡。幸当禁止之，勿使恣狂怀。自悲无子嗟，喜妒双喈喈。",
        "object_id": "4d6ea2ab-68b3-4172-ac6c-a13c375067c6"
    },
    {
        "title": "送淡公 十",
        "author": "孟郊",
        "content": "乡在越镜中，分明见归心。镜芳步步绿，镜水日日深。异刹碧天上，古香清桂岑。朗约徒在昔，章句忽盈今。幸因西飞叶，书作东风吟。落我病枕上，慰此浮恨侵。",
        "object_id": "1de9b856-9107-4c02-a7f2-529a838032b2"
    },
    {
        "title": "出东门",
        "author": "孟郊",
        "content": "饿马骨亦耸，独驱出东门。少年一日程，衰叟十日奔。寒景不我为，疾走落平原。眇默荒草行，恐惧夜魄翻。一生自组织，千首大雅言。道路如抽蚕，宛转羁肠繁。",
        "object_id": "8f564510-dac3-4b3c-a8cb-23811394dbd7"
    },
    {
        "title": "题陆鸿渐上饶新开山舍",
        "author": "孟郊",
        "content": "惊彼武陵状，移归此岩边。开亭拟贮云，凿石先得泉。啸竹引清吹，吟花成新篇。乃知高洁情，摆落区中缘。",
        "object_id": "9c024e23-7662-4203-89d2-caeebc1733f3"
    },
    {
        "title": "赠道月上人",
        "author": "孟郊",
        "content": "僧貌净无点，僧衣宁缀华。寻常昼日行，不使身影斜。饭术煮松柏，坐山敷云霞。欲知禅隐高，缉薜为袈裟。",
        "object_id": "caed2f58-c96d-4d76-b27d-025989ec7125"
    },
    {
        "title": "伤哉行",
        "author": "孟郊",
        "content": "众毒蔓贞松，一枝难久荣。岂知黄庭客，仙骨生不成。春色舍芳蕙，秋风遶枯茎。弹琴不成曲，始觉知音倾。馆月改旧照，吊宾写余情。还舟空江上，波浪送铭旌。",
        "object_id": "a1f46e3a-7479-4a58-8af2-38725960a2f1"
    },
    {
        "title": "与二三友秋宵会话清上人院 二",
        "author": "孟郊",
        "content": "好鸟无杂栖，华堂有嘉携。琴樽互倾奏，歌赋相和谐。但嘉鱼水合，莫令云雨乖。一为鹍鸡弹，再鼓壮士怀。初景待谁晓，新春逐君来。愿言良友会，高驾不知回。",
        "object_id": "78b1179f-c3bb-4dd5-8f06-033a8e7dbe92"
    },
    {
        "title": "吊卢殷 一",
        "author": "孟郊",
        "content": "诗人多清峭，饿死抱空山。白云既无主，飞出意等闲。久病床席尸，护丧童仆孱。故书穷鼠啮，狼藉一室间。君归新鬼乡，我面古玉颜。羞见入地时，无人叫追攀。百泉空相吊，日久哀潺潺。",
        "object_id": "de14bb60-1d94-446e-afff-0c7d17b454d4"
    },
    {
        "title": "衰松",
        "author": "孟郊",
        "content": "近世交道衰，青松落颜色。人心忌孤直，木性随改易。既摧栖日干，未展擎天力。终是君子材，还思君子识。",
        "object_id": "f68e3f49-bef0-48d1-8f02-9022aea3fc8a"
    },
    {
        "title": "送从弟郢东归",
        "author": "孟郊",
        "content": "尔去东南夜，我无西北梦。谁言贫别易，贫别愁更重。晓色夺明月，征人逐群动。秋风楚涛高，旅榜将谁共。",
        "object_id": "5a1659cf-edde-4a0a-b285-90e483003c2c"
    },
    {
        "title": "凭周况先辈于朝贤乞茶",
        "author": "孟郊",
        "content": "道意勿乏味，心绪病无悰。蒙茗玉花尽，越瓯荷叶空。锦水有鲜色，蜀山饶芳藂。云根才翦绿，印缝已霏红。曾向贵人得，最将诗叟同。幸为乞寄来，救此病劣躬。",
        "object_id": "95c9711d-cc5d-46f6-9d05-f0e27cd337b5"
    },
    {
        "title": "吊卢殷 二",
        "author": "孟郊",
        "content": "唧唧复唧唧，千古一月色。新新复新新，千古一花春。邙风噫孟郊，嵩秋葬卢殷。北邙前后客，相吊为埃尘。北邙棘针草，泪根生苦辛。烟火不自煖，筋力早已贫。幽荐一杯泣，泻之清洛滨。添为断肠声，愁杀长别人。",
        "object_id": "008fdabf-1891-4fe5-8851-36318b19224e"
    },
    {
        "title": "教坊歌儿",
        "author": "孟郊",
        "content": "十岁小小儿，能歌得朝天。六十孤老人，能诗独临川。去年西京寺，众伶集讲筵。能嘶竹枝词，供养绳床禅。能诗不如歌，怅望三百篇。",
        "object_id": "51a9182f-80d3-4619-aa44-8334185a9e0e"
    },
    {
        "title": "题韦承总吴王故城下幽居",
        "author": "孟郊",
        "content": "才饱身自贵，巷荒门岂贫。韦生堪继相，孟子愿依邻。夜思琴语切，昼情茶味新。霜枝留过鹊，风竹扫蒙尘。郢唱一声发，吴花千片春。对君何所得，归去觉情真。",
        "object_id": "41787652-fe57-4f4d-9c2e-391b1fcf20a9"
    },
    {
        "title": "送淡公 十一",
        "author": "孟郊",
        "content": "牵师袈裟别，师断袈裟归。问师何苦去，感吃言语稀。意恐被诗饿，欲住将底依。卢殷刘言史，饿死君已噫。不忍见别君，哭君他是非。",
        "object_id": "a5da13b9-e54d-4b4f-a1e7-cb1723cd2edf"
    },
    {
        "title": "抒情因上郎中二十二叔监察十五叔兼呈李益端公柳缜评事",
        "author": "孟郊",
        "content": "方凭指下弦，写出心中言。寸草贱子命，高山主人恩。游边风沙意，梦楚波涛魂。一日引别袂，九回沾泪痕。自悲何以然，在礼阙晨昏。名利时转甚，是非宵亦喧。浮情少定主，百虑随世翻。举此胸臆恨，幸从贤哲论。明明三飞鸾，照物如朝暾。",
        "object_id": "5a9e3e53-cd89-43f4-a90f-f9f21e52899a"
    },
    {
        "title": "送淡公 十二",
        "author": "孟郊",
        "content": "诗人苦为诗，不如脱空飞。一生空鷕气，非谏复非讥。脱枯挂寒枝，弃如一唾微。一步一步乞，半片半片衣。倚诗为活计，从古多无肥。诗饥老不怨，劳师泪霏霏。",
        "object_id": "f8c98c12-b0a8-40e5-ba7f-df92345024d5"
    },
    {
        "title": "上昭成阁不得于从侄僧悟空院叹嗟",
        "author": "孟郊",
        "content": "欲上千级阁，问天三四言。未尽数十登，心目风浪翻。手手把惊魄，脚脚踏坠魂。却流至旧手，傍掣犹欲奔。老病但自悲，古蠹木万痕。老力安可夸，秋海萍一根。孤叟何所归，昼眼如黄昏。常恐失好步，入彼市井门。结僧为亲情，策竹为子孙。此诚徒切切，此意空存存。一寸地上语，高天何由闻。",
        "object_id": "d3066753-cfc3-4aea-a36e-6d3fec1f3ab0"
    },
    {
        "title": "怨诗",
        "author": "孟郊",
        "content": "试妾与君泪，两处滴池水。看取芙蓉花，今年为谁死。",
        "object_id": "bf16dec6-a78d-48d3-805e-8c4cd378df40"
    },
    {
        "title": "遣兴",
        "author": "孟郊",
        "content": "弦贞五条音，松直百尺心。贞弦含古风，直松凌高岑。浮声与狂葩，胡为欲相侵。",
        "object_id": "4a1c8111-6859-40b2-8a74-07089a737ab3"
    },
    {
        "title": "招文士饮",
        "author": "孟郊",
        "content": "曹刘不免死，谁敢负年华。文士莫辞酒，诗人命属花。退之如放逐，李白自矜夸。万古忽将似，一朝同叹嗟。何言天道正，独使地形斜。南士愁多病，北人悲去家。梅芳已流管，柳色未藏鸦。相劝罢吟雪，相从愁饮霞。醒时不可过，愁海浩无涯。",
        "object_id": "2aeccb3b-6ae6-401c-a3b6-c73ef11cbba2"
    },
    {
        "title": "山中送从叔简赴举",
        "author": "孟郊",
        "content": "石根百尺杉，山眼一片泉。倚之道气高，饮之诗思鲜。于此逍遥场，忽奏别离弦。却笑薜萝子，不同鸣跃年。",
        "object_id": "63c31a5c-2392-49c5-a0dc-b387ca65b716"
    },
    {
        "title": "魏博田兴尚书听嫂命不立非夫人诗",
        "author": "孟郊",
        "content": "君子耽古礼，如馋鱼吞钩。昨闻敬嫂言，掣心东北流。魏博田尚书，与礼相绸缪。善词闻天下，一日一再周。",
        "object_id": "4fd71b2c-69b7-43db-84aa-7b9b95f067e3"
    },
    {
        "title": "访疾",
        "author": "孟郊",
        "content": "冷气入疮痛，夜来痛如何。疮从公怒生，岂以私恨多。公怒亦非道，怒消乃天和。古有焕辉句，嵇康闲婆娑。请君吟啸之，正气庶不讹。",
        "object_id": "dd12c7fd-3627-416d-bb07-77d4ac2e82b3"
    },
    {
        "title": "苏州昆山惠聚寺僧房",
        "author": "孟郊",
        "content": "昨日到上方，片云挂石床。锡杖莓苔青，袈裟松柏香。晴磬无短韵，古灯含永光。有时乞鹤归，还访逍遥场。",
        "object_id": "0f444b44-56dd-4bdb-a49f-484c9bb6ed85"
    },
    {
        "title": "吊卢殷 三",
        "author": "孟郊",
        "content": "棘针风相号，破碎诸苦哀。苦哀不可闻，掩耳亦入来。哭弦多煎声，恨涕有余摧。噫贫气已焚，噫死心更灰。梦世浮闪闪，泪波深洄洄。薤歌一以去，蒿闭不复开。",
        "object_id": "4ccb9aec-0dc4-4b49-96c3-1c5b720297a0"
    },
    {
        "title": "送魏端公入朝",
        "author": "孟郊",
        "content": "东洛尚淹玩，西京足芳妍。大宾威仪肃，上客冠剑鲜。岂惟空恋阙，亦以将朝天。局促尘末吏，幽老病中弦。徒怀青云价，忽至白发年。何当补风教，为荐三百篇。",
        "object_id": "ac0730d6-7a27-4321-83bd-f10fb7eda52c"
    },
    {
        "title": "陪侍御叔游城南山墅",
        "author": "孟郊",
        "content": "夜坐拥肿亭，昼登崔巍岑。日窥万峰首，月见双泉心。松气清耳目，竹氛碧衣襟。伫想琅玕字，数听枯槁吟。",
        "object_id": "701c0f74-3056-4479-832e-895709027cb3"
    },
    {
        "title": "赠城郭道士",
        "author": "孟郊",
        "content": "望里失却山，听中遗却泉。松枝休策云，药囊翻贮钱。曾依青桂邻，学得白雪弦。别来意未回，世上为隐仙。",
        "object_id": "a4a41811-d96e-4c66-bd18-54f4a135d638"
    },
    {
        "title": "湘弦怨",
        "author": "孟郊",
        "content": "昧者理芳草，蒿兰同一锄。狂飙怒秋林，曲直同一枯。嘉木忌深蠹，哲人悲巧诬。灵均入回流，靳尚为良谟。我愿分众泉，清浊各异渠。我愿分众巢，枭鸾相远居。此志谅难保，此情竟何如。湘弦少知音，孤响空踟蹰。",
        "object_id": "9749d483-61a2-4d10-a13e-4b9864170fe4"
    },
    {
        "title": "送别崔寅亮下第",
        "author": "孟郊",
        "content": "天地唯一气，用之自偏颇。忧人成苦吟，达士为高歌。君子识不浅，桂枝忧更多。岁晏期攀折，时归且婆娑。素质如削玉，清词若倾河。虬龙未化时，鱼鳖同一波。去矣当自适，故乡饶薜萝。",
        "object_id": "c3eb6869-21ba-4981-938c-0da0a127e375"
    },
    {
        "title": "退居",
        "author": "孟郊",
        "content": "退身何所食，败力不能闲。种稻耕白水，负薪斫青山。众听喜巴唱，独醒愁楚颜。日莫静归时，幽幽扣松关。",
        "object_id": "ec9e8b7c-cd3d-4cb8-92a2-8caa2ee7b1b4"
    },
    {
        "title": "酒德",
        "author": "孟郊",
        "content": "酒是古明镜，辗开小人心。醉见异举止，醉闻异声音。酒功如此多，酒屈亦以深。罪人免罪酒，如此可为箴。",
        "object_id": "62cb6d0f-4361-4bb2-ad8b-fe8e11d39e58"
    },
    {
        "title": "题从叔述灵岩山壁",
        "author": "孟郊",
        "content": "换却世上心，独起山中情。露衣凉且鲜，云策高复轻。喜见夏日来，变为松景清。每将逍遥听，不厌飕飗声。远念尘末宗，未疏俗间名。桂枝妄举手，萍路空劳生。仰谢开净弦，相招时一鸣。",
        "object_id": "0daa20b6-5cb4-4a13-9f43-ec4b9448bb36"
    },
    {
        "title": "桐庐山中赠李明府",
        "author": "孟郊",
        "content": "静境无浊氛，清雨零碧云。千山不隐响，一叶动亦闻。即此佳志士，精微谁相群。欲识楚章句，袖中兰茝薰。",
        "object_id": "bc0652a6-84c4-49e7-9f68-acdbe9e4de73"
    },
    {
        "title": "读经",
        "author": "孟郊",
        "content": "垂老抱佛脚，教妻读黄经。经黄名小品，一纸千明星。曾读大般若，细感肸蚃听。当时把斋中，方寸抱万灵。忽复入长安，蹴踏日月宁。老方却归来，收拾可丁丁。拂拭尘几案，开函就孤亭。儒书难借索，僧签饶芳馨。驿驿不开手，铿铿闻异铃。得善如焚香，去恶如脱腥。安得颜子耳，曾未如此听。听之何有言，德教贵有形。何言中国外，有国如海萍。海萍国教异，天声各泠泠。安排未定时，心火竞荧荧。将如庶几者，声尽形元冥。",
        "object_id": "ba1c1ea7-01bf-40cb-b6a1-78b8188df5b3"
    },
    {
        "title": "楚竹吟酬卢虔端公见和湘弦怨",
        "author": "孟郊",
        "content": "握中有新声，楚竹人未闻。识音者谓谁，清夜吹赠君。昔为潇湘引，曾动潇湘云。一叫凤改听，再惊鹤失群。江花匪秋落，山日当昼曛。众浊响杂沓，孤清思氛氲。欲知怨有形，愿向明月分。一掬灵均泪，千年湘水文。",
        "object_id": "5341c76a-98e0-470e-9edf-8d4b186cb894"
    },
    {
        "title": "登华岩寺楼望终南山赠林校书兄弟",
        "author": "孟郊",
        "content": "地脊亚为崖，耸出冥冥中。楼根插迥云，殿翼翔危空。前山胎元气，灵异生不穷。势吞万象高，秀夺五岳雄。一望俗虑醒，再登仙愿崇。青莲三居士，昼景真赏同。",
        "object_id": "7b96a0e4-e9e4-4018-adef-5e28f94079a7"
    },
    {
        "title": "大梁送柳淳先入关",
        "author": "孟郊",
        "content": "青山辗为尘，白日无闲人。自古推高车，争利西入秦。王门与侯门，待富不待贫。空携一束书，去去谁相亲。",
        "object_id": "064df4f4-45b7-48c9-83ac-648bc4efc695"
    },
    {
        "title": "送卢郎中汀",
        "author": "孟郊",
        "content": "洛水春渡阔，别离心悠悠。一生空吟诗，不觉成白头。向事每计较，与山实绸缪。太华天上开，其下车辙流。县街无尘土，过客多淹留。坐饮孤驿酒，行思独山游。逸关岚气明，照渭空漪浮。玉珂摆新欢，声与鸾凤俦。朝谒大家事，唯余去无由。",
        "object_id": "2c24e27a-86a3-4556-be9f-06d67d646501"
    },
    {
        "title": "吊卢殷 四",
        "author": "孟郊",
        "content": "登封草木深，登封道路微。日月不与光，莓苔空生衣。可怜无子翁，蚍蜉缘病肌。挛卧岁时长，涟涟但幽噫。幽噫虎豹闻，此外相访稀。至亲唯有诗，抱心死有归。河韩国先生，后君作因依。磨一片嵌岩，书千古光辉。",
        "object_id": "5b282752-b9a3-49c7-b975-1f65993ea72a"
    },
    {
        "title": "卧病",
        "author": "孟郊",
        "content": "贫病诚可羞，故床无新裘。春色烧肌肤，时餐苦咽喉。倦寝意蒙昧，强言声幽柔。承颜自俛仰，有泪不敢流。默默寸心中，朝愁续莫愁。",
        "object_id": "13bdc587-9348-4995-a30c-d2566bebab9c"
    },
    {
        "title": "谢李辀再到",
        "author": "孟郊",
        "content": "等闲拜日晚，夫妻独相疮。况是贤人冤，何必哭飞杨。昨夜梦得剑，为君藏中肠。会将当风烹，血染布衣裳。劳君又扣门，词句失寻常。我不忍出厅，血字湿土墙。血字耿不灭，我心惧惶惶。会有铿锵夫，见之目生光。生光非等闲，君其且安祥。",
        "object_id": "17678211-6bd8-4c2c-9ed9-cec4de707be0"
    },
    {
        "title": "游终南山",
        "author": "孟郊",
        "content": "南山塞天地，日月石上生。高峰夜留景，深谷昼未明。山中人自正，路险心亦平。长风驱松柏，声拂万壑清。到此悔读书，朝朝近浮名。",
        "object_id": "4efcddb4-665c-48e0-a27f-0e3f8264ddb3"
    },
    {
        "title": "冬日",
        "author": "孟郊",
        "content": "老人行人事，百一不及周。冻马四蹄吃，陟卓难自收。短景仄飞过，午光不上头。少壮日与辉，衰老日与愁。日愁疑在日，岁箭迸如雠。万事有何味，一生虚自囚。不知文字利，到死空遨游。",
        "object_id": "958c1880-04c2-40bf-b77f-6222030e85b5"
    },
    {
        "title": "献汉南樊尚书",
        "author": "孟郊",
        "content": "天下昔崩乱，大君识贤臣。众木尽摇落，始见竹色真。兵势走山岳，阳光潜埃尘。心开玄女符，面缚清波人。异俗既从化，浇风亦归淳。自公理斯郡，寒谷皆变春。旗影卷赤电，剑锋匣青鳞。如何嵩高气，作镇楚水滨。云镜忽开霁，孤光射无垠。乃知寻常鉴，照影不照神。",
        "object_id": "d23cf818-caff-4858-b6f8-d7f178987574"
    },
    {
        "title": "隐士",
        "author": "孟郊",
        "content": "本末一相返，漂浮不还真。山野多馁士，市井无饥人。虎豹忌当道，麋鹿知藏身。奈何贪竞者，日与患害亲。颜貌岁岁改，利心朝朝新。孰知富生祸，取富不取贫。宝玉忌出璞，出璞先为尘。松柏忌出山，出山先为薪。君子隐石壁，道书为我邻。寝兴思其义，澹泊味始真。陶公自放归，尚平去有依。草木择地生，禽鸟顺性飞。青青与冥冥，所保各不违。",
        "object_id": "5c1e671b-34ec-431f-aab6-62b50a2c24b1"
    },
    {
        "title": "题林校书花严寺书窗",
        "author": "孟郊",
        "content": "隐咏不夸俗，问禅徒净居。翻将白云字，寄向青莲书。拟古投松坐，就明开纸疏。昭昭南山景，独与心相如。",
        "object_id": "9e4c463f-add2-4dd9-ac6b-bb59f708074b"
    },
    {
        "title": "送郑仆射出节山南",
        "author": "孟郊",
        "content": "国老出为将，红旗入青山。再招门下生，结束余病孱。自笑骑马丑，强从驱驰间。顾顾磨天路，袅袅镜下颜。文魄既飞越，宦情唯等闲。羡他白面少，多是清朝班。惜命非所报，慎行诚独艰。悠悠去住心，两说何能删。",
        "object_id": "9ca3f4cf-327b-4bd2-80d9-799436f906fb"
    },
    {
        "title": "忽不贫喜卢仝书船归洛",
        "author": "孟郊",
        "content": "贫孟忽不贫，请问孟何如。卢仝归洛船，崔嵬但载书。江潮清翻翻，淮潮碧徐徐。夜信为朝信，朝信良卷舒。江淮君子水，相送仁有余。我去官色衫，肩经入君庐。喃喃肩经郎，言语倾琪琚。琪琚铿好词，鸟鹊跃庭除。书船平安归，喜报乡里闾。我愿拾遗柴，巢经于空虚。下免尘土侵，上为云霞居。日月更相锁，道义分明储。不愿空岧峣，但愿实工夫。实空二理微，分别相起予。经书荒芜多，为君勉勉锄。勉勉不敢专，传之方在诸。",
        "object_id": "dd77b4e7-0f9f-478f-a2cc-7da99c6b9827"
    },
    {
        "title": "吊卢殷 五",
        "author": "孟郊",
        "content": "贤人无计较，生苦死徒夸。佗名润子孙，君名润泥沙。可惜千首文，闪如一朝花。零落难苦言，起坐空惊嗟。",
        "object_id": "2370c769-c3fb-4154-a5d4-93b5e50c098a"
    },
    {
        "title": "送无怀道士游富春山水",
        "author": "孟郊",
        "content": "造化绝高处，富春独多观。山浓翠滴洒，水折珠摧残。溪镜不隐发，树衣长遇寒。风猿虚空飞，月狖叫啸酸。信此神仙路，岂为时俗安。煮金阴阳火，囚怪星宿坛。花发我未识，玉生忽藂攒。蓬莱浮荡漾，非道相从难。",
        "object_id": "fbff6412-2ead-4d22-830c-084cb4941c74"
    },
    {
        "title": "远愁曲",
        "author": "孟郊",
        "content": "飘飖何所从，遗冢行未逢。东西不见人，哭向青青松。此地有时尽，此哀无处容。声翻太白云，泪洗蓝田峰。水涉七八曲，山登千万重。愿邀玄夜月，出视白日踪。",
        "object_id": "5cb01d76-da0c-4563-840d-1b3e6b93a4c3"
    },
    {
        "title": "饥雪吟",
        "author": "孟郊",
        "content": "饥乌夜相啄，疮声互悲鸣。冰肠一直刀，天杀无曲情。大雪压梧桐，折柴堕峥嵘。安知鸾凤巢，不与枭鸢倾。下有幸灾儿，拾遗多新争。但求彼失所，但夸此经营。君子亦拾遗，拾遗非拾名。将补鸾凤巢，免与枭鸢幷。因为饥雪吟，至晓竟不平。",
        "object_id": "b5b4681f-6ca6-455f-9eae-074ecf3fef67"
    },
    {
        "title": "吊国殇",
        "author": "孟郊",
        "content": "徒言人最灵，白骨乱纵横。如何当春死，不及群草生。尧舜宰乾坤，器农不器兵。秦汉盗山岳，铸杀不铸畊。天地莫生金，生金人竞争。",
        "object_id": "e6e3083b-091c-4cb1-9a2a-170b869f0e31"
    },
    {
        "title": "独愁",
        "author": "孟郊",
        "content": "前日远别离，昨日生白发。欲知万里情，晓卧半床月。常恐百虫鸣，使我芳草歇。",
        "object_id": "c22da4b9-fa17-4a74-af7b-cbe97bdfd84f"
    },
    {
        "title": "游终南龙池寺",
        "author": "孟郊",
        "content": "飞鸟不到处，僧房终南巅。龙在水长碧，雨开山更鲜。步出白日上，坐依清溪边。地寒松桂短，石险道路偏。晚磬送归客，数声落遥天。",
        "object_id": "fc44b987-9f0e-48db-82d7-2506ca06060e"
    },
    {
        "title": "蓝溪元居士草堂",
        "author": "孟郊",
        "content": "市井不容义，义归山谷中。夫君宅松桂，招我栖蒙笼。人朴情虑肃，境闲视听空。清溪宛转水，修竹徘徊风。木倦采樵子，土劳稼穑翁。读书业虽异，敦本志亦同。蓝岸青漠漠，蓝峰碧崇崇。日昏各命酒，寒蛩鸣蕙丛。",
        "object_id": "9b1f98a9-c2a5-4374-9cf3-532a5cecc46a"
    },
    {
        "title": "别妻家",
        "author": "孟郊",
        "content": "芙蓉湿晓露，秋别南浦中。鸳鸯卷新赠，遥恋东床空。碧水不息浪，清溪易生风。参差坐成阻，飘飖去无穷。孤云目虽断，明月心相通。私情讵销铄，积芳在春藂。",
        "object_id": "c1af8b69-d249-451a-9635-cddfc113929b"
    },
    {
        "title": "吊卢殷 六",
        "author": "孟郊",
        "content": "耳闻陋巷生，眼见鲁山君。饿死始有名，饿名高氛氲。戆叟老壮气，感之为忧云。所忧唯一泣，古今相纷纷。平生与君说，逮此俱云云。",
        "object_id": "2238859b-ade4-47fc-8684-502f8143f88b"
    },
    {
        "title": "贫女词寄从叔先辈简",
        "author": "孟郊",
        "content": "蚕女非不勤，今年独无春。二月冰雪深，死尽万木身。时令自逆行，造化岂不仁。仰企碧霞仙，高控沧海云。永别劳苦场，飘飖游无垠。",
        "object_id": "651924eb-4e38-45ea-bc5c-1a7b46d7cc1c"
    },
    {
        "title": "送温初下第",
        "author": "孟郊",
        "content": "日落浊水中，夜光谁能分。高怀无近趣，清抱多远闻。欲识丈夫志，心藏孤岳云。长安风尘别，咫尺不见君。",
        "object_id": "d7be84a2-5ba3-47f7-8305-00b604fcc052"
    },
    {
        "title": "赠转运陆中丞",
        "author": "孟郊",
        "content": "掌运职既大，摧邪名更雄。鹏飞簸曲云，鹗怒生直风。投彼霜雪令，翦除荆棘丛。楚仓倾向西，吴米发自东。帆影咽河口，车声聋关中。尧知才策高，人喜道路通。皆经内史力，继得酂侯功。莱子真为少，相如未免穷。衣花野菡萏，书叶山梧桐。不是宗匠心，谁怜久栖蓬。",
        "object_id": "c89c328c-c196-4212-a4e1-fde7e2798b61"
    },
    {
        "title": "赠万年陆郎中",
        "author": "孟郊",
        "content": "天子忧剧县，寄深华省郎。纷纷风响珮，蛰蛰剑开霜。旧事笑堆案，新声唯雅章。谁言百里才，终作横天梁。江鸿耻承眷，云津未能翔。徘徊尘俗中，短毳无辉光。",
        "object_id": "0dce990f-7981-4f47-93fb-69ee9ba11688"
    },
    {
        "title": "偷诗",
        "author": "孟郊",
        "content": "饿犬齚枯骨，自吃馋饥涎。今文与古文，各各称可怜。亦如婴儿食，饧桃口旋旋。唯有一点味，岂见逃景延。绳床独坐翁，默览有所传。终当罢文字，别着逍遥篇。从来文字净，君子不以贤。",
        "object_id": "deb11e19-f946-4df2-9b50-038a2ec6ba72"
    },
    {
        "title": "南阳公请东樱桃亭子春䜩",
        "author": "孟郊",
        "content": "万木皆未秀，一林先含春。此地独何力，我公布深仁。霜叶日舒卷，风枝远埃尘。初英濯紫霞，飞雨流清津。赏异出嚣杂，折芳积懽忻。文心兹焉重，俗尚安能珍。碧玉妆粉比，飞琼秾艳均。鸳鸯七十二，花态并相新。常恐遗秀志，迨兹广䜩陈。芳菲争胜引，歌咏竟良辰。方知戏马会，永谢登龙宾。",
        "object_id": "dc20aed7-693e-44db-99c4-ab3d8f5ba7d1"
    },
    {
        "title": "吊比干墓",
        "author": "孟郊",
        "content": "殷辛帝天下，厌为天下尊。乾刚既一断，贤愚无二门。佞是福身本，忠是丧己源。饿虎不食子，人无骨肉恩。日影不入地，下埋冤死魂。有骨不为土，应作直木根。今来过此乡，下马吊此坟。静念君臣间，有道谁敢论。",
        "object_id": "7e6a00ad-c167-4256-bfa3-a4b25d19b978"
    },
    {
        "title": "边城吟",
        "author": "孟郊",
        "content": "西城近日天，俗禀气候偏。行子独自渴，主人仍卖泉。烧烽碧云外，牧马青坡巅。何处鹘突梦，归思寄仰眠。",
        "object_id": "49481e55-7419-44d9-8f13-d7a0ff906cb5"
    },
    {
        "title": "新卜清罗幽居恭奉献陆大夫",
        "author": "孟郊",
        "content": "黔娄住何处，仁邑无馁寒。岂悟旧羇旅，变为新闲安。二顷有余食，三农行可观。笼禽得高巢，辙鲋还层澜。翳翳桑柘墟，纷纷田里欢。兵戈忽消散，耦耕非艰难。嘉木偶良酌，芳阴庇清弹。力农唯一事，趣世徒万端。静觉本相厚，动为末所残。此外有余暇，锄荒出幽兰。",
        "object_id": "d30a2029-71f7-4990-93cb-b662792e0e0e"
    },
    {
        "title": "赠姚怤别",
        "author": "孟郊",
        "content": "美人废琴瑟，不是无巧弹。闻君郢中唱，始觉知音难。惊蓬无还根，驰水多分澜。倦客厌出门，疲马思解鞍。何以写此心，赠君握中丹。",
        "object_id": "afc850df-124d-4fe7-97c1-b141eeee219c"
    },
    {
        "title": "吊卢殷 七",
        "author": "孟郊",
        "content": "初识漆鬓发，争为新文章。夜踏明月桥，店饮吾曹床。醉啜二杯酿，名郁一县香。寺中摘梅花，园里翦浮芳。高嗜绿蔬羹，意轻肥腻羊。吟哦无滓韵，言语多古肠。白首忽然至，盛年如偷将。清浊俱莫追，何须骂沧浪。",
        "object_id": "bef6b664-d115-43f8-929d-97bec1b95af4"
    },
    {
        "title": "春日有感",
        "author": "孟郊",
        "content": "雨滴草芽出，一日长一日。风吹柳线垂，一枝连一枝。独有愁人颜，经春如等闲。且持酒满杯，狂歌狂笑来。",
        "object_id": "1d54b5f8-e2c7-4aa6-8677-4d750b9203a2"
    },
    {
        "title": "吊元鲁山 一",
        "author": "孟郊",
        "content": "[搏]鸷有余饱，鲁山长饥空。豪人饫鲜肥，鲁山饭蒿蓬。食名皆霸官，食力乃尧农。君子耻新态，鲁山与古终。天璞本平一，人巧生异同。鲁山不自剖，全璞竟没躬。",
        "object_id": "cff79683-5f8c-4939-97cd-5f98fdcd8fb6"
    },
    {
        "title": "相和歌辞 怨诗",
        "author": "孟郊",
        "content": "试妾与君泪，两处滴池水。看取芙蓉花，今年为谁死。",
        "object_id": "474eec78-7561-4f35-b428-1a437bb4adc6"
    },
    {
        "title": "擢第后东归书怀献座主吕侍御",
        "author": "孟郊",
        "content": "昔岁辞亲泪，今为恋主泣。去住情难并，别离景易戢。夭矫大空鳞，曾为小泉蛰。幽意独沈时，震雷忽相及。神行既不宰，直致非所执。至运本遗功，轻生各自立。大君思此化，良佐自然集。宝镜无私光，时文有新习。慈亲诫志就，贱子归情急。擢第谢灵台，牵衣出皇邑。行襟海日曙，逸抱江风入。蒹葭得波浪，芙蓉红岸湿。云寺势动摇，山钟韵嘘吸。旧游期再践，悬水得重挹。松萝虽可居，青紫终当拾。",
        "object_id": "5a27558b-ebcb-4073-a6fa-fe619881a570"
    },
    {
        "title": "送卢虔端公守复州",
        "author": "孟郊",
        "content": "师旷听群木，自然识孤桐。正声逢知音，愿出大朴中。知音不韵俗，独立占古风。忽挂触邪冠，逮逐南飞鸿。肃肃太守章，明明华毂熊。商山无平路，楚水有惊潨。日月千里外，光阴难载同。新愁徒自积，良会何由通。",
        "object_id": "9494d6f3-87a2-43e8-aa96-099f9f6c2f39"
    },
    {
        "title": "晚雪吟",
        "author": "孟郊",
        "content": "贫富喜雪晴，出门意皆饶。镜海见纤悉，冰天步飘飖。一一仙子行，家家尘声销。小儿击玉指，大耋歌圣朝。睿气流不尽，瑞仙何敻寥。始知望幸色，终疑异礼招。市井亦清洁，闾阎耸岧嶤。苍生愿东顾，翠华仍西遥。天念岂薄厚，宸衷多忧焦。忧焦致太平，以兹时比尧。古耳有未通，新词有潜韶。甘为酒伶摈，坐耻歌女娇。选音不易言，裁正逢今朝。今朝前古文，律异同一调。愿于尧琯中，奏尽郁抑谣。",
        "object_id": "8d1608ae-c661-4995-865a-159167776333"
    },
    {
        "title": "游华山云台观",
        "author": "孟郊",
        "content": "华岳独灵异，草木恒新鲜。山尽五色石，水无一色泉。仙酒不醉人，仙芝皆延年。夜闻明星馆，时韵女萝弦。敬兹不能寐，焚柏吟道篇。",
        "object_id": "e24ed6f2-0aa8-4e4b-bf73-880febf3987d"
    },
    {
        "title": "赠竟陵卢使君虔别",
        "author": "孟郊",
        "content": "赤日千里火，火中行子心。孰不苦焦灼，所行为贫侵。山木岂无凉，猛兽蹲清阴。归人忆平坦，别路多岖嵚。赖得竟陵守，时闻建安吟。赠别折楚芳，楚芳摇衣襟。",
        "object_id": "9620d374-59b6-46ea-b49b-1984fd2bf41c"
    },
    {
        "title": "吊卢殷 八",
        "author": "孟郊",
        "content": "前贤多哭酒，哭酒免哭心。后贤试衔之，哀至无不深。少年哭酒时，白发亦已侵。老年哭酒时，声韵随生沈。寄言哭酒宾，勿作登封音。登封徒放声，天地竟难寻。",
        "object_id": "2b738b26-0060-4418-8025-38a133c90064"
    },
    {
        "title": "将见故人",
        "author": "孟郊",
        "content": "故人季夏中，及此百余日。无日不相思，明镜改形色。宁知仲冬时，忽有相逢期。振衣起踯躅，頳鲤跃天池。",
        "object_id": "745593e7-f1c7-42d3-93b0-af3810d1f5a9"
    },
    {
        "title": "题韦少保静恭宅藏书洞",
        "author": "孟郊",
        "content": "高意合天制，自然状无穷。仙华凝四时，玉藓生数峰。书秘漆文字，匣藏金蛟龙。闲为气候肃，开作云雨浓。洞隐谅非久，岩梦诚必通。将缀文士集，贯就真珠丛。",
        "object_id": "c50dbffe-3f66-47a2-935f-fdca33d82efb"
    },
    {
        "title": "送任载齐古二秀才自洞庭游宣城",
        "author": "孟郊",
        "content": "洞庭非人境，道路行虚空。二客月中下，一帆天外风。鱼龙波五色，金碧树千丛。闪怪如可惧，在诚无不通。扣奇知浩淼，采异访穹崇。物表即高韵，人间访仙公。宣城文雅地，谢守声闻融。证玉易为力，辨珉谁不同。从兹阮籍泪，且免泣途穷。",
        "object_id": "687f2bd0-0bc8-4707-b619-e8b8b6d33549"
    },
    {
        "title": "吊元鲁山 二",
        "author": "孟郊",
        "content": "自剖多是非，流滥将何归。奔竞立诡节，凌侮争怪辉。五常坐销铄，万类随衰微。以兹见鲁山，道蹇无所依。",
        "object_id": "6107697e-3474-46de-8e3e-7b5f9534a921"
    },
    {
        "title": "古意赠梁肃补阙",
        "author": "孟郊",
        "content": "曲木忌日影，谗人畏贤明。自然照烛间，不受邪佞轻。不有百炼火，孰知寸金精。金铅正同𬬻，愿分精与麤。",
        "object_id": "fe123ad6-7f8b-4bc9-a03d-16c07efc1358"
    },
    {
        "title": "吊卢殷 九",
        "author": "孟郊",
        "content": "同人少相哭，异类多相号。始知禽兽痴，却至天然高。非子病无泪，非父念莫劳。如何裁亲疏，用礼如用刀。孤丧鲜匍匐，闭哀抱郁陶。烦他手中葬，诚信焉能褒。嗟嗟无子翁，死弃如脱毛。",
        "object_id": "2815a0de-0d56-4a9b-bba9-b0e349b8cad9"
    },
    {
        "title": "新平歌送许问",
        "author": "孟郊",
        "content": "边柳三四尺，暮春离别歌。早回儒士驾，莫饮土番河。谁识匣中宝，楚云章句多。",
        "object_id": "180b0392-df28-41e4-9169-27088a3cb818"
    },
    {
        "title": "自惜",
        "author": "孟郊",
        "content": "倾尽眼中力，抄诗过与人。自悲风雅老，恐被巴竹嗔。零落雪文字，分明镜精神。坐甘冰抱晚，永谢酒怀春。徒有言言旧，惭无默默新。始惊儒教误，渐与佛乘亲。",
        "object_id": "1352df99-cda2-4218-a0c7-7f4887e4170e"
    },
    {
        "title": "伤时",
        "author": "孟郊",
        "content": "常闻贫贱士之常，嗟尔富者莫相笑。男儿得路即荣名，邂逅失途成不调。古人结交而重义，今人结交而重利。劝人一种种桃李，种亦直须遍天地。一生不爱嘱人事，嘱即直须为生死。我亦不羡季伦富，我亦不笑原宪贫。有财有势即相识，无财无势同路人。因知世事皆如此，却向东溪卧白云。",
        "object_id": "a8b811e7-f77b-4661-8732-47f2cb612b1e"
    },
    {
        "title": "喜与长文上人宿李秀才小山池亭",
        "author": "孟郊",
        "content": "灯尽语不尽，主人庭砌幽。柳枝星影曙，兰叶露华浮。块岭笑群岫，片池轻众流。更闻清净子，逸唱颇难俦。",
        "object_id": "22d7256e-b2d3-4a14-8cc6-7355c6d747ed"
    },
    {
        "title": "与韩愈李翺张籍话别",
        "author": "孟郊",
        "content": "朱弦奏离别，华灯少光辉。物色岂有异，人心顾将违。客程殊未已，岁华忽然微。秋桐故叶下，寒露新雁飞。远游起重恨，送人念先归。夜集类饥鸟，晨光失相依。马迹遶川水，雁书还闺闱。常恐亲朋阻，独行知虑非。",
        "object_id": "7c52da8e-5d6b-48bf-baf3-6d0c5851907e"
    },
    {
        "title": "吊元鲁山 三",
        "author": "孟郊",
        "content": "君子不自蹇，鲁山蹇有因。苟含天地秀，皆是天地身。天地蹇既甚，鲁山道莫伸。天地气不足，鲁山食更贫。始知补元化，竟须得贤人。",
        "object_id": "e5639382-92ac-4d40-a3cd-2196c3843182"
    },
    {
        "title": "生生亭",
        "author": "孟郊",
        "content": "滩闹不妨语，跨溪仍置亭。置亭嵽嵲头，开窗纳遥青。遥青新画出，三十六扇屏。袅袅立平地，棱棱浮高冥。一日数开扉，仙闪目不停。徒夸远方岫，曷若中峰灵。拔意千余丈，浩言永堪铭。浩言无愧同，愧同忍丑醒。致之未有力，力在君子听。",
        "object_id": "8fb4b6e4-9405-4afc-9893-34d36b291032"
    },
    {
        "title": "送晓公归庭山",
        "author": "孟郊",
        "content": "庭山何崎岖，寺路缘翠微。秋霁山尽出，日落人独归。云生高高步，泉洒田田衣。枯巢无还羽，新木有争飞。兹焉不可继，梦寐空清辉。",
        "object_id": "62768965-b8e2-44ba-8bc0-d25a7c9a5919"
    },
    {
        "title": "杀气不在边",
        "author": "孟郊",
        "content": "杀气不在边，凛然中国秋。道险不在山，平地有摧辀。河南又起兵，清浊俱锁流。岂唯私客艰，拥滞官行舟。况余隔晨昏，去家成阻修。忽然两鬓雪，同是一日愁。独寝夜难晓，起视星汉浮。凉风荡天地，日夕声飕飗。万物无少色，兆人皆老忧。长策苟未立，丈夫诚可羞。灵响复何事，剑鸣思戮雠。",
        "object_id": "9c08395d-8811-4dcd-aa96-3328a9cb2e90"
    },
    {
        "title": "赠黔府王中丞楚",
        "author": "孟郊",
        "content": "旧说天下山，半在黔中青。又闻天下泉，半落黔中鸣。山水千万遶，中有君子行。儒风一以扇，污俗心皆平。我愿中国春，化从异方生。昔为阴草毒，今为阳华英。嘉实缀绿蔓，凉湍泻清声。逍遥物景胜，视听空旷幷。困骥犹在辕，沉珠尚隐精。路遐莫及眄，泥污日已盈。岁晏将何从，落叶甘自轻。",
        "object_id": "586b9736-995d-4a92-b4c5-a65e70432e96"
    },
    {
        "title": "老恨",
        "author": "孟郊",
        "content": "无子抄文字，老吟多飘零。有时吐向床，枕席不解听。鬬蚁甚微细，病闻亦清泠。小大不自识，自然天性灵。",
        "object_id": "e3979491-4de0-46d4-ba40-e2c19aa7c7e0"
    },
    {
        "title": "吊元鲁山 四",
        "author": "孟郊",
        "content": "贤人多自霾，道理与俗乖。细功不敢言，远韵方始谐。万物饱为饱，万人怀为怀。一声苟失所，众憾来相排。所以元鲁山，饥衰难与偕。",
        "object_id": "995c073b-9f1b-4bc0-9f00-d2414159428a"
    },
    {
        "title": "寓言",
        "author": "孟郊",
        "content": "谁言碧山曲，不废青松直。谁言浊水泥，不污明月色。我有松月心，俗骋风霜力。贞明既如此，摧折安可得。",
        "object_id": "0c27dc22-d5c6-4ca4-9e20-5a3039db9922"
    },
    {
        "title": "寒溪 一",
        "author": "孟郊",
        "content": "霜洗水色尽，寒溪见纤鳞。幸临虚空镜，照此残悴身。潜滑不自隐，露底莹更新。豁如君子怀，曾是危陷人。始明浅俗心，夜结朝已津。净漱一掬碧，远消千虑尘。始知泥步泉，莫与山源邻。",
        "object_id": "d85cd62b-fd20-42c4-aa83-6ddc066d89b5"
    },
    {
        "title": "监察十五叔东斋招李益端公会别",
        "author": "孟郊",
        "content": "欲知惜别情，泻水还清池。此地有君子，芳兰步葳蕤。手掇杂英珮，意摇春夜思。莫作遶山云，循环无定期。",
        "object_id": "a30db985-c13a-40e8-b1f6-da88559f78aa"
    },
    {
        "title": "邀花伴",
        "author": "孟郊",
        "content": "边地春不足，十里见一花。及时须邀游，日莫饶风沙。",
        "object_id": "47b2eee4-22f5-4d81-9850-a3388823bb48"
    },
    {
        "title": "吊卢殷 十",
        "author": "孟郊",
        "content": "圣人哭贤人，骨化气为星。文章飞上天，列宿增晶荧。前古文可数，今人文亦灵。高名称谪仙，升降曾莫停。有文死更香，无文生亦腥。为君铿好辞，永传作谧宁。",
        "object_id": "22f231c5-5f6c-4328-baa0-c9426d921a37"
    },
    {
        "title": "送豆卢策归别墅",
        "author": "孟郊",
        "content": "短松鹤不巢，高石云不栖。君今潇湘去，意与云鹤齐。力买奇险地，手开清浅溪。身披薜荔衣，山陟莓苔梯。一卷冰雪文，避俗常自携。",
        "object_id": "7f7f9ddf-5c2d-4d93-ac43-d2e1ca1c3e2e"
    },
    {
        "title": "结爱",
        "author": "孟郊",
        "content": "心心复心心，结爱务在深。一度欲离别，千回结衣襟。结妾独守志，结君早归意。始知结衣裳，不如结心肠。坐结行亦结，结尽百年月。",
        "object_id": "6bda9fec-8249-4fcf-9fe9-aa5894e54755"
    },
    {
        "title": "湖州取解述情",
        "author": "孟郊",
        "content": "霅水徒清深，照影不照心。白鹤未轻举，众鸟争浮沉。因兹挂帆去，遂作归山吟。",
        "object_id": "70612b14-8f6c-4d79-9b5b-9841e322cc61"
    },
    {
        "title": "上达奚舍人",
        "author": "孟郊",
        "content": "北山少日月，草木苦风霜。贫士在重坎，食梅有酸肠。万俗皆走圆，一身犹学方。常恐众毁至，春叶成秋黄。大贤秉高鉴，公烛无私光。暗室晓未及，幽行涕空行。",
        "object_id": "d975de03-a422-47c9-b4a1-30768576d816"
    },
    {
        "title": "石淙 一",
        "author": "孟郊",
        "content": "岩谷不自胜，水木幽奇多。朔风入空曲，泾流无大波。迢递径难尽，参差势相罗。雪霜有时洗，尘土无由和。洁冷诚未厌，晚步将如何。",
        "object_id": "640cb571-7386-447d-a2a8-281d3069cd7f"
    },
    {
        "title": "送清远上人归楚山旧寺",
        "author": "孟郊",
        "content": "波中出吴境，霞际登楚岑。山寺一别来，云萝三改阴。诗夸碧云句，道证青莲心。应笑泛萍者，不知松隐深。",
        "object_id": "f403902a-a2a0-4547-8ba3-80a85a00be04"
    },
    {
        "title": "汴州留别韩愈",
        "author": "孟郊",
        "content": "不饮浊水澜，空滞此汴河。坐见遶岸水，尽为还海波。四时不在家，弊服断线多。远客独憔悴，春英落婆娑。汴水饶曲流，野桑无直柯。但为君子心，叹息终靡他。",
        "object_id": "e87073d6-8089-481f-bc0b-32dde82eb4f8"
    },
    {
        "title": "偶作",
        "author": "孟郊",
        "content": "利剑不可近，美人不可亲。利剑近伤手，美人近伤身。道险不在广，十步能摧轮。情爱不在多，一夕能伤神。",
        "object_id": "f5dc036b-4c4f-4ac7-9116-99f1ea05a617"
    },
    {
        "title": "落第",
        "author": "孟郊",
        "content": "晓月难为光，愁人难为肠。谁言春物荣，独见叶上霜。雕鹗失势病，鹪鹩假翼翔。弃置复弃置，情如刀剑伤。",
        "object_id": "02a6e727-d7c6-4403-84a5-07a505e08c4d"
    },
    {
        "title": "寒溪 二",
        "author": "孟郊",
        "content": "洛阳岸边道，孟氏庄前溪。舟行素冰折，声作青瑶嘶。绿水结绿玉，白波生白珪。明明宝镜中，物物天照齐。仄步下危曲，攀枯闻孀啼。霜芬稍消歇，凝景微茫齐。痴坐直视听，戆行失踪蹊。岸童𣃁棘劳，语言多悲凄。",
        "object_id": "d5101633-3f8a-4e5e-8eb8-691415b1fb7c"
    },
    {
        "title": "吊元鲁山 五",
        "author": "孟郊",
        "content": "远阶无近级，造次不可升。贤人洁肠胃，寒日空澄凝。血誓竟讹谬，膏明易煎蒸。以之驱鲁山，疏迹去莫乘。",
        "object_id": "ab391671-fb2a-4d82-adee-1874536c85ee"
    },
    {
        "title": "赠别殷山人说易后归幽墅",
        "author": "孟郊",
        "content": "夫子说天地，若与灵龟言。幽幽人不知，一一予所敦。秋月吐白夜，凉风韵清源。旁通忽已远，神感寂不喧。一悟祛万结，夕怀倾朝烦。旅辀无停波，别马嘶去辕。殷勤荒草士，会有知己论。",
        "object_id": "2a64e0de-e550-498b-af8c-5cd631190b69"
    },
    {
        "title": "弦歌行",
        "author": "孟郊",
        "content": "驱傩击鼓吹长笛，瘦鬼染面惟齿白。暗中崒崒拽茅鞭，倮足朱[裈]行戚戚。相顾笑声冲庭燎，桃弧射矢时独叫。",
        "object_id": "667e27c0-8648-4a7c-b763-15f360873077"
    },
    {
        "title": "寒溪 三",
        "author": "孟郊",
        "content": "晓饮一杯酒，踏雪过清溪。波澜冻为刀，剸割凫与鹥。宿羽皆翦弃，血声沉沙泥。独立欲何语，默念心酸嘶。冻血莫作春，作春生不齐。冻血莫作花，作花发孀啼。幽幽棘针村，冻死难耕犂。",
        "object_id": "a5e6b3e1-c913-47f6-8df6-9798de70ad2d"
    },
    {
        "title": "赠主人",
        "author": "孟郊",
        "content": "斗水泻大海，不如泻枯池。分明贤达交，岂顾豪华儿。海有不足流，豪有不足资。枯鳞易为水，贫士易为施。幸睹君子席，会将幽贱期。侧闻清风议，饫如黄金卮。此道与日月，同光无尽时。",
        "object_id": "01413869-a26e-4025-af70-eea03a58cbfe"
    },
    {
        "title": "劝学",
        "author": "孟郊",
        "content": "击石乃有火，不击元无烟。人学始知道，不学非自然。万事须己运，他得非我贤。青春须早为，岂能长少年。",
        "object_id": "fb023af2-c8ba-4778-9a81-c9a9e617279f"
    },
    {
        "title": "山中送从叔简",
        "author": "孟郊",
        "content": "莫以手中琼，言邀世上名。莫以山中迹，久向人间行。松柏有霜操，风泉无俗声。应怜枯朽质，惊此别离情。",
        "object_id": "4d84abcd-8cb0-4a3c-8450-cc42e408523b"
    },
    {
        "title": "咏怀",
        "author": "孟郊",
        "content": "浊水心易倾，明波兴初发。思逢海底人，乞取蚌中月。此兴若未谐，此心终不歇。",
        "object_id": "a1cfc5a5-e594-4021-a405-4d487fc62704"
    },
    {
        "title": "石淙 二",
        "author": "孟郊",
        "content": "出曲水未断，入山深更重。泠泠若仙语，皎皎多异容。万响不相杂，四时皆有浓。日月互分照，云霞各生峰。久迷向方理，逮兹耸前踪。",
        "object_id": "bdae6510-a999-4f60-965b-0048ed0418e8"
    },
    {
        "title": "吊元鲁山 六",
        "author": "孟郊",
        "content": "言从鲁山宦，尽化尧时心。豺狼耻狂噬，齿牙闭霜金。竞来辟田土，相与畊嵚岑。当宵无关锁，竟岁饶歌吟。善教复天术，美词非俗箴。精微自然事，视听不可寻。因书鲁山绩，庶合箫韶音。",
        "object_id": "31ccc74f-fcdc-4ff9-a842-3380efbaaab2"
    },
    {
        "title": "石淙 三",
        "author": "孟郊",
        "content": "荒策每恣远，戆步难自回。已抱苔藓疾，尚凌潺湲隈。驿骥苦衔勒，笼禽恨摧颓。实力苟未足，浮夸信悠哉。顾惟非时用，静言还自咍。",
        "object_id": "71d20658-a9e2-4f5a-8816-749907ccb1ef"
    },
    {
        "title": "赠建业契公",
        "author": "孟郊",
        "content": "师住青山寺，清华常绕身。虽然到城郭，衣不上栖尘。",
        "object_id": "508a04f0-aed1-4158-aefe-be0ff41797ae"
    },
    {
        "title": "覆巢行",
        "author": "孟郊",
        "content": "荒城古木枝多枯，飞禽嗷嗷朝哺雏。枝倾巢覆雏坠地，乌鸢下啄更相呼。阳和发生均孕育，鸟兽有情知不足。枝危巢小风雨多，未容长成已先覆。灵枝珍木满上林，凤巢阿阁重且深。尔今所托非本地，乌鸢何得同尔心。",
        "object_id": "456ed339-7a31-4b5e-a1f0-caced6424dd3"
    },
    {
        "title": "寒溪 四",
        "author": "孟郊",
        "content": "篙工磓玉星，一路随迸萤。朔冻哀彻底，獠馋咏潜鯹。冰齿相磨啮，风音酸铎铃。清悲不可逃，洗出纤悉听。碧潋卷已尽，彩缕飞飘零。下蹑滑不定，上栖折难停。哮嘐呷喢冤，仰诉何时宁。",
        "object_id": "fa9144b4-66b5-4761-8582-458968ecf8b3"
    },
    {
        "title": "寿安西渡奉别郑相公 一",
        "author": "孟郊",
        "content": "洛河向西道，石波横磷磷。清风送君子，车远无还尘。春别亦萧索，况兹冰霜晨。零落景易入，郁抑抱难申。百宵华灯宴，一旦星散人。岁去弦吐箭，忧来蚕抽纶。绵绵无穷事，各各驰遶身。徘徊黄缥缈，倏忽春霜宾。相为物表物，永谢区中姻。日嗟来教士，仰望无由亲。",
        "object_id": "d99384d0-666c-44c7-b87f-775e35a606e4"
    },
    {
        "title": "赠农人",
        "author": "孟郊",
        "content": "劝尔勤耕田，盈尔仓中粟。劝尔伐桑株，减尔身上服。清霜一委地，万草色不绿。狂飙一入林，万叶不着木。青春如不耕，何以自结束。",
        "object_id": "ca59b1cf-1e8c-4f0d-94fb-45b2dd68739d"
    },
    {
        "title": "寿安西渡奉别郑相公 二",
        "author": "孟郊",
        "content": "东都清风减，君子西归朝。独抱岁晏恨，泗吟不成谣。贵游意多味，贱别情易消。回雁忆前叫，浪凫念后漂。悠悠孤飞景，耸耸衔霜条。昧趣多滞涩，懒朋寡新僚。病深理方悟，悔至心自烧。寂静道何在，忧勤学空饶。乃知减闻见，始遂情逍遥。文字徒营织，声华谅疑骄。顾惭耕稼士，朴略气韵调。善士有余食，佳畦冬生苗。养人在养身，此旨清如韶。愿贡高古言，敢望锡类招。",
        "object_id": "fda6f87b-62dd-4806-ad1e-857856352d36"
    },
    {
        "title": "吊元鲁山 七",
        "author": "孟郊",
        "content": "箫韶太平乐，鲁山不虚作。千古若有知，百年幸如昨。谁能嗣教化，以此洗浮薄。君臣贵深遇，天地有灵橐。力运既艰难，德符方合漠。名位苟虚旷，声明自销铄。礼法虽相救，贞浓易糟粕。哀哀元鲁山，毕竟谁能度。",
        "object_id": "76b6053e-67dd-47eb-8bbd-057fb717e01d"
    },
    {
        "title": "病起言怀",
        "author": "孟郊",
        "content": "强行寻溪水，洗却残病姿。花景晼晚尽，麦风清泠吹。交道贱来见，世情贫去知。高闲思楚逸，澹泊厌齐儿。终伴碧山侣，结言青桂枝。",
        "object_id": "f40069f7-9847-413e-b358-0e37dd459861"
    },
    {
        "title": "石淙 四",
        "author": "孟郊",
        "content": "朔水刀剑利，秋石琼瑶鲜。鱼龙气不腥，潭洞状更妍。磴雪入呀谷，掬星洒遥天。声忙不及韵，势疾多断涟。输去虽有恨，躁气一何颠。蜿蜒相缠掣，荦确亦回旋。黑草濯铁发，白苔浮冰钱。具生此云遥，非德不可甄。何况被犀士，制之空以权。始知静刚猛，文教从来先。",
        "object_id": "310283b9-6e8d-4b94-ae56-e7c7906ecc5c"
    },
    {
        "title": "献襄阳于大夫",
        "author": "孟郊",
        "content": "襄阳青山郭，汉江白铜堤。谢公领兹郡，山水无尘泥。铁马万霜雪，绛旗千虹霓。风漪参差泛，石板重叠跻。旧泪不复堕，新欢居然齐。还畊竟原野，归老相扶携。物色增暧暧，寒芳更萋萋。渊清有遐略，高躅无近蹊。即此富苍翠，自然引翔栖。曩游常抱忆，夙好今尚暌。愿言从逸辔，暇日凌清溪。",
        "object_id": "4bd8ab64-ee6d-4ba5-938c-85650dace115"
    },
    {
        "title": "送萧炼师入四明山",
        "author": "孟郊",
        "content": "闲于独鹤心，大于高松年。迥出万物表，高栖四明巅。千寻直裂峰，百尺倒泻泉。绛雪为我饭，白云为我田。静言不语俗，灵踪时步天。",
        "object_id": "189a38ce-6ebf-44f1-a12f-f8cbb8e5d34e"
    },
    {
        "title": "出门行 一",
        "author": "孟郊",
        "content": "长河悠悠去无极，百龄同此可叹息。秋风白露霑人衣，壮心凋落夺颜色。少年出门将诉谁，川无梁兮路无岐。一闻陌上苦寒奏，使我伫立惊且悲。君今得意厌粱肉，岂复念我贫贱时。",
        "object_id": "bc6ae174-dfab-465f-93a2-5c7ead5126ce"
    },
    {
        "title": "长安早春",
        "author": "孟郊",
        "content": "旭日朱楼光，东风不惊尘。公子醉未起，美人争探春。探春不为桑，探春不为麦。日日出西园，只望花柳色。乃知田家春，不入五侯宅。",
        "object_id": "936c238e-950d-4f90-a8e6-fb7367fdba2d"
    },
    {
        "title": "寒溪 五",
        "author": "孟郊",
        "content": "一曲一直水，白龙何鳞鳞。冻飙杂碎号，韲音坑谷辛。柧笺吃无力，飞走更相仁。猛弓一折弦，余喘争来宾。大严此之立，小杀不复陈。皎皎何皎皎，氤氲复氤氲。瑞晴刷日月，高碧开星辰。独立两脚雪，孤吟千虑新。天欃徒昭昭，箕舌虚龂龂。尧圣不听汝，孔微亦有臣。谏书竟成章，古义终难陈。",
        "object_id": "9c72ed8d-f175-4f34-ab9e-17572f357e52"
    },
    {
        "title": "感别送从叔校书简再登科东归",
        "author": "孟郊",
        "content": "长安车马道，高槐结浮阴。下有名利人，一人千万心。黄鹄多远势，沧溟无近浔。怡怡静退姿，泠泠思归吟。菱唱忽生听，芸书回望深。清风散言笑，余花缀衣襟。独恨鱼鸟别，一飞将一沈。",
        "object_id": "45e7589b-be3a-46bf-9399-5347bacfd8fd"
    },
    {
        "title": "吊元鲁山 八",
        "author": "孟郊",
        "content": "当今富教化，元后得贤相。冰心镜衰古，霜议清遐障。幽埋尽洸洗，滞旅免流浪。唯余鲁山名，未获旌廉让。二三贞苦士，刷视耸危望。发秋青山夜，目断丹阙亮。诱类幸从兹，嘉招固非妄。小生奏狂狷，感惕增万状。",
        "object_id": "684108f3-6a6e-4052-a45f-12ad2f72b64c"
    },
    {
        "title": "宇文秀才斋中海柳咏",
        "author": "孟郊",
        "content": "玉缕青葳蕤，结为芳树姿。忽惊明月钩，钩出珊瑚枝。灼灼不死花，蒙蒙长生丝。饮柏泛仙味，咏兰拟古词。霜风清飕飕，与君长相思。",
        "object_id": "942d1b0c-771a-46c9-b66a-bf00da520b83"
    },
    {
        "title": "出门行 二",
        "author": "孟郊",
        "content": "海风萧萧天雨霜，穷愁独坐夜何长。驱车旧忆太行险，始知游子悲故乡。美人相思隔天阙，长望云端不可越。手持琅玕欲有赠，爱而不见心断绝。南山峩峩白石烂，碧海之波浩漫漫。参辰出没不相待，我欲横天无羽翰。",
        "object_id": "bc9cf356-e947-48f9-93cb-db2222f41fb7"
    },
    {
        "title": "杂曲歌辞 出门行二首 一",
        "author": "孟郊",
        "content": "长河悠悠去无极，百龄同此可叹息。秋风白露霑人衣，壮心凋落夺颜色。少年出门将诉谁，川无梁兮路无岐。一闻陌上苦寒奏，使我伫立惊且悲。君今得意厌粱肉，岂复念我贫贱时。",
        "object_id": "0b9e0802-9e1e-44f0-893a-8f34e4be5394"
    },
    {
        "title": "赠郑夫子鲂",
        "author": "孟郊",
        "content": "天地入胸臆，吁嗟生风雷。文章得其微，物象由我裁。宋玉逞大句，李白飞狂才。苟非圣贤心，孰与造化该。勉矣郑夫子，骊珠今始胎。",
        "object_id": "c6bcc594-fe63-4aa7-8d76-3a15d7fba078"
    },
    {
        "title": "秋夕贫居述怀",
        "author": "孟郊",
        "content": "卧冷无远梦，听秋酸别情。高枝低枝风，千叶万叶声。浅井不供饮，瘦田长废耕。今交非古交，贫语闻皆轻。",
        "object_id": "73912850-b514-4b78-afbe-85e7985e75fa"
    },
    {
        "title": "石淙 五",
        "author": "孟郊",
        "content": "空谷耸视听，幽湍泽心灵。疾流脱鳞甲，叠岸冲风霆。丹𪩘堕环景，霁波灼虚形。淙淙豗厚轴，棱棱攒高冥。弱栈跨旋碧，危梯倚凝青。飘飘鹤骨仙，飞动鳌背庭。常闻夸大言，下顾皆细萍。",
        "object_id": "be4fccb0-122f-4fa0-916c-8a2926295aea"
    },
    {
        "title": "寒溪 六",
        "author": "孟郊",
        "content": "因冻死得食，杀风仍不休。以兵为仁义，仁义生刀头。刀头仁义腥，君子不可求。波澜抽剑冰，相劈如仇雠。尖雪入鱼心，鱼心明愀愀。恍如罔两说，似诉割切由。谁使异方气，入此中土流。翦尽一月春，闭为百谷幽。仰怀新霁光，下照疑忧愁。",
        "object_id": "ab03dc34-6674-42e6-8870-8fde17e5575a"
    },
    {
        "title": "罪松",
        "author": "孟郊",
        "content": "虽为青松姿，霜风何所宜。二月天下树，绿于青松枝。勿谓贤者喻，勿谓愚者规。伊吕代封爵，夷齐终身饥。彼曲既在斯，我正实在兹。泾流合渭流，清浊各自持。天令设四时，荣衰有常期。荣合随时荣，衰合随时衰。天令既不从，甚不敬天时。松乃不臣木，青青独何为。",
        "object_id": "a0880f82-c30e-41f1-906c-230706dfac96"
    },
    {
        "title": "杂曲歌辞 出门行二首 二",
        "author": "孟郊",
        "content": "海风萧萧天雨霜，穷愁独坐夜何长？驱车旧忆太行险，始知游子悲故乡。美人相思隔天阙，长望云端不可越。手持琅玕欲有赠，爱而不见心断绝。南山峨峨白石烂，碧海之波浩漫漫。参辰出没不相待，我欲横天无羽翰。",
        "object_id": "215dbf70-fc96-41e5-80ae-edf233df30e1"
    },
    {
        "title": "送玄亮师",
        "author": "孟郊",
        "content": "兰泉涤我襟，杉月栖我心。茗啜绿净花，经诵清柔音。何处笑为别，淡情愁不侵。",
        "object_id": "d960fbb2-9162-4ed1-b8e7-7970b7fac129"
    },
    {
        "title": "摇柳",
        "author": "孟郊",
        "content": "弱弱本易惊，看看势难定。因风似醉舞，尽日不能正。时邀咏花女，笑辍春妆镜。",
        "object_id": "a00bc423-d9df-47a9-9ac1-cabcaeb5d5bb"
    },
    {
        "title": "吊元鲁山 九",
        "author": "孟郊",
        "content": "黄犊不知孝，鲁山自驾车。非贤不可妻，鲁山竟无家。供养耻佗力，言词岂纤瑕。将谣鲁山德，赜海谁能涯。",
        "object_id": "c2ac09ac-7ef7-4f31-b0a4-7a6732bd18e7"
    },
    {
        "title": "寒溪 七",
        "author": "孟郊",
        "content": "溪老哭甚寒，涕泗冰珊珊。飞死走死形，雪裂纷心肝。剑刃冻不割，弓弦彊难弹。常闻君子武，不食天杀残。𣃁玉掩骼胔，吊琼哀阑干。",
        "object_id": "2da7dd48-c1b9-469b-b020-fdb27155b89c"
    },
    {
        "title": "大隐坊 崔从事郧以直隳职",
        "author": "孟郊",
        "content": "古人留清风，千载遥赠君。破松见贞心，裂竹见直文。残月色不改，高贤德常新。家怀诗书富，宅抱草木贫。安得一蹄泉，来化千尺鳞。含意永不语，钓璜幽水滨。",
        "object_id": "ec94c0a3-ef97-4d8c-b008-3fd1764cd335"
    },
    {
        "title": "夜感自遣",
        "author": "孟郊",
        "content": "夜学晓未休，苦吟神鬼愁。如何不自闲，心与身为雠。死辱片时痛，生辱长年羞。清桂无直枝，碧江思旧游。",
        "object_id": "d4b68d9a-6a21-4e78-bedf-aea6f7fdc5ba"
    },
    {
        "title": "湘妃怨",
        "author": "孟郊",
        "content": "南巡竟不返，二妃怨逾积。万里丧蛾眉，潇湘水空碧。冥冥荒山下，古庙收贞魄。乔木深青春，清光满瑶席。搴芳徒有荐，灵意殊脉脉。玉佩不可亲，徘徊烟波夕。",
        "object_id": "1f9c9bcf-7163-4eff-b528-31fd81683a23"
    },
    {
        "title": "感兴",
        "author": "孟郊",
        "content": "拔心草不死，去根柳亦荣。独有失意人，恍然无力行。昔为连理枝，今为断弦声。连理时所重，断弦今所轻。吾欲进孤舟，三峡水不平。吾欲载车马，太行路峥嵘。万物根一气，如何互相倾。",
        "object_id": "7d3366b9-8061-489c-ac39-b37c1c82e5d1"
    },
    {
        "title": "石淙 六",
        "author": "孟郊",
        "content": "百尺明镜流，千曲寒星飞。为君洗故物，有色如新衣。不饮泥土污，但饮雪霜饥。石棱玉纤纤，草色琼霏霏。谷硙有余力，溪舂亦多机。从来一智萌，能使众利归。因之山水中，喧然论是非。",
        "object_id": "3709cce2-0948-4c21-9601-edd0bf31134c"
    },
    {
        "title": "送李尊师玄",
        "author": "孟郊",
        "content": "口诵碧简文，身是青霞君。头冠两片月，肩披一条云。松骨轻自飞，鹤心高不群。",
        "object_id": "0b75d681-74aa-4fc7-ad3c-8cda5d361266"
    },
    {
        "title": "吊元鲁山 十",
        "author": "孟郊",
        "content": "遗婴尽雏乳，何况骨肉枝。心肠结苦诚，胸臆垂甘滋。事已出古表，谁言独今奇。贤人母万物，岂弟流前诗。",
        "object_id": "390cd0ff-b216-4913-bb04-fa2efa555ba6"
    },
    {
        "title": "石淙 七",
        "author": "孟郊",
        "content": "入深得奇趣，升险为良跻。搜胜有闻见，逃俗无踪蹊。穴流恣回转，窍景忘东西。戆兽鲜猜惧，罗人巧罝罤。幽驰异处所，忍虑多端倪。虚护我何饱，实归彼非迷。斯文浪云洁，此旨谁得齐。",
        "object_id": "4a75d6a9-313c-43fb-a4ac-a2ba31e083bb"
    },
    {
        "title": "大隐坊 章仇将军良弃功守贫",
        "author": "孟郊",
        "content": "饮君江海心，讵能辨浅深。挹君山岳德，谁能齐嵚岑。东海精为月，西岳气凝金。进则万景昼，退则群物阴。我欲荐此言，天门峻沈沈。风飙亦感激，为我飕飗吟。",
        "object_id": "b88f75dc-df70-45f9-87c9-11713eed0137"
    },
    {
        "title": "晓鹤",
        "author": "孟郊",
        "content": "晓鹤弹古舌，婆罗门叫音。应吹天上律，不使尘中寻。虚空梦皆断，歆唏安能禁。如开孤月口，似说明星心。既非人间韵，枉作人间禽。不如相将去，碧落窠巢深。",
        "object_id": "d367dabb-1d6d-4392-aa3a-a1d945cad8de"
    },
    {
        "title": "再下第",
        "author": "孟郊",
        "content": "一夕九起嗟，梦短不到家。两度长安陌，空将泪见花。",
        "object_id": "f3da1c58-4969-4eca-880b-f97fd1b73610"
    },
    {
        "title": "寒溪 八",
        "author": "孟郊",
        "content": "溪风摆余冻，溪景衔明春。玉消花滴滴，虬解光鳞鳞。悬步下清曲，消期濯芳津。千里冰裂处，一勺暖亦仁。凝精互相洗，漪涟竞将新。忽如剑疮尽，初起百战身。",
        "object_id": "c29417fe-598c-444b-b009-92e8ae0b2e61"
    },
    {
        "title": "感怀 一",
        "author": "孟郊",
        "content": "秋气悲万物，惊风振长道。登高有所思，寒雨伤百草。平生有亲爱，零落不相保。五情今已伤，安得自能老。",
        "object_id": "cac5d9ee-11e9-4205-afa0-cbb86c5070f8"
    },
    {
        "title": "巫山曲",
        "author": "孟郊",
        "content": "巴江上峡重复重，阳台碧峭十二峰。荆王猎时逢暮雨，夜卧高丘梦神女。轻红流烟湿艳姿，行云飞去明星稀。目极魂断望不见，猿啼三声泪滴衣。",
        "object_id": "22081f36-db4c-49e7-a108-303e34dba425"
    },
    {
        "title": "同昼上人送郭秀才江南寻兄弟",
        "author": "孟郊",
        "content": "地上春色生，眼前诗彩明。手携片宝月，言是高僧名。溪转万曲心，水流千里声。飞鸣向谁去，江鸿弟与兄。",
        "object_id": "05979c1c-21bf-46ea-809e-ad7d6707eeff"
    },
    {
        "title": "哭李观",
        "author": "孟郊",
        "content": "志士不得老，多为直气伤。阮公终日哭，寿命固难长。颜子既殂谢，孔门无辉光。文星落奇曜，宝剑摧修铓。常作金应石，忽为宫别商。为尔吊琴瑟，断弦难再张。偏毂不可转，只翼不可翔。清尘无吹嘘，委地难飞扬。此义古所重，此风今则亡。自闻丧元宾，一日八九狂。沈痛此丈夫，惊呼彼穹苍。我有出俗韵，劳君疾恶肠。知音既已矣，微言谁能彰。旅葬无高坟，栽松不成行。哀歌动寒日，赠泪沾晨霜。神理本窅窅，今来更茫茫。何以荡悲怀，万事付一觞。",
        "object_id": "7963fe91-fbbc-434e-b7f1-cdfef0af961c"
    },
    {
        "title": "立德新居 一",
        "author": "孟郊",
        "content": "立德何亭亭，西南耸高隅。阳崖泄春意，井圃留冬芜。胜引即纡道，幽行岂通衢。碧峰远相揖，清思谁言孤。寺秩虽贵家，浊醪良可哺。",
        "object_id": "8b6490c5-f505-4416-8043-aa092e593845"
    },
    {
        "title": "石淙 八",
        "author": "孟郊",
        "content": "屑珠泻潺湲，裂玉何威瓌。若调千瑟弦，未果一曲谐。古骇毛发栗，险惊视听乖。二老皆劲骨，风趋缘欹崖。地远有余美，我游采弃怀。乘时幸勤鉴，前恨多幽霾。弱力谢刚健，蹇策贵安排。始知随事静，何必当夕斋。",
        "object_id": "4b34a931-0a20-4671-b4b0-879f70fecd44"
    },
    {
        "title": "大隐坊 赵记室俶在职无事",
        "author": "孟郊",
        "content": "卑静身后老，高动物先摧。方圆水任器，刚劲木成灰。大道母群物，达人腹众才。时吟尧舜篇，心向无为开。彼隐山万曲，我隐酒一杯。公庭何所有，日日清风来。",
        "object_id": "e2dd3fa6-35ad-47a2-bc87-9f4ce44faf33"
    },
    {
        "title": "下第东归留别长安知己",
        "author": "孟郊",
        "content": "共照日月影，独为愁思人。岂知𫛸鴂鸣，瑶草不得春。一片两片云，千里万里身。云归嵩之阳，身寄江之滨。弃置复何道，楚情吟白蘋。",
        "object_id": "002d74c7-deb8-43f1-81c2-3236b0470efb"
    },
    {
        "title": "和蔷薇花歌",
        "author": "孟郊",
        "content": "仙机札札织凤皇，花开七十有二行。天霞落地攒红光，风枝袅袅时一飏。飞散葩馥遶空王，忽惊锦浪洗新色。又似宫娃逞妆饰，终当一使移花根，还比蒲桃天上植。",
        "object_id": "e663ebd5-d2ce-4ef7-a278-1abca072f68c"
    },
    {
        "title": "巫山高",
        "author": "孟郊",
        "content": "见尽数万里，不闻三声猿。但飞萧萧雨，中有亭亭魂。千载楚王恨，遗文宋玉言。至今晴明天，云结深闺门。",
        "object_id": "f644e100-c6e9-416c-9586-303a242585ee"
    },
    {
        "title": "感怀 二",
        "author": "孟郊",
        "content": "晨登洛阳坂，目极天茫茫。群物归大化，六龙颓西荒。豺狼日已多，草木日已霜。饥年无遗粟，众鸟去空场。路傍谁家子，白首离故乡。含酸望松柏，仰面诉穹苍。去去勿复道，苦饥形貌伤。",
        "object_id": "1b2f5ed7-e0a6-44c3-9b91-1041b4314ed3"
    },
    {
        "title": "失意归吴因寄东台刘复侍御",
        "author": "孟郊",
        "content": "自念西上身，忽随东归风。长安日下影，又落江湖中。离娄岂不明，子野岂不聪。至宝非眼别，至音非耳通。因缄俗外词，仰寄高天鸿。",
        "object_id": "74bc6b81-19de-401e-b879-b20116cc322d"
    },
    {
        "title": "春日同韦郎中使君送邹儒立少府扶侍赴云阳",
        "author": "孟郊",
        "content": "离思著百草，绵绵生无穷。侧闻畿甸秀，三振词策雄。太守不韵俗，诸生皆变风。郡斋敞西清，楚瑟惊南鸿。海畔帝城望，云阳天色中。酒酣正芳景，诗缀新碧丛。服彩老莱并，侍车江革同。过隋柳憔悴，入洛花蒙笼。高步讵留足，前程在层空。独惭病鹤羽，飞送力难崇。",
        "object_id": "a8a116dc-b0f6-47d8-b765-69ce805473a0"
    },
    {
        "title": "李少府厅吊李元宾遗字",
        "author": "孟郊",
        "content": "零落三四字，忽成千万年。那知冥寞客，不有补亡篇。斜月吊空壁，旅人难独眠。一生能几时，百虑来相煎。戚戚故交泪，幽幽长夜泉。已矣难重言，一言一潸然。",
        "object_id": "343c0edb-c884-4346-a767-d2e449c41915"
    },
    {
        "title": "石淙 九",
        "author": "孟郊",
        "content": "昔浮南渡飙，今攀朔山景。物色多瘦削，吟笑还孤永。日月冻有棱，雪霜空无影。玉喷不生冰，瑶涡旋成井。潜角时耸光，隐鳞乍漂冏。再吟获新胜，返步失前省。惬怀虽已多，惕虑未能整。颓阳落何处，升魄衔疏岭。",
        "object_id": "e6da2a11-4df9-4e7d-92d1-34737fdfa95f"
    },
    {
        "title": "赠韩郎中愈 一",
        "author": "孟郊",
        "content": "何以定交契，赠君高山石。何以保贞坚，赠君青松色。贫居过此外，无可相彩饰。闻君硕鼠诗，吟之泪空滴。",
        "object_id": "35e85885-54bb-4a99-ac17-260899034522"
    },
    {
        "title": "立德新居 二",
        "author": "孟郊",
        "content": "耸城架霄汉，洁宅涵絪缊。开门洛北岸，时锁嵩阳云。夜高星辰大，昼长天地分。厚韵属疏语，薄名谢嚣闻。兹焉有殊隔，永矣难及群。",
        "object_id": "6a423dbd-4372-47d0-8010-9c28fdf569d9"
    },
    {
        "title": "邀人赏蔷薇",
        "author": "孟郊",
        "content": "蜀色庶可比，楚丛亦应无。醉红不自力，狂艳如索扶。丽蘂惜未埽，宛枝长更纡。何人是花侯，诗老强相呼。",
        "object_id": "cbe6ccc7-beb7-4578-8203-4891f37e203b"
    },
    {
        "title": "楚怨",
        "author": "孟郊",
        "content": "秋入楚江水，独照汨罗魂。手把绿荷泣，意愁珠泪翻。九门不可入，一犬吠千门。",
        "object_id": "538c200b-49c5-4487-8087-9736b2947053"
    },
    {
        "title": "送从叔校书简南归",
        "author": "孟郊",
        "content": "长安别离道，宛在东南隅。寒草根未死，愁人心已枯。促促水上景，遥遥天际途。生随昏晓中，皆被日月驱。北骑达山岳，南帆指江湖。高踪一超越，千里在须臾。",
        "object_id": "ed947732-ca9c-4b2b-b96a-6c917796caba"
    },
    {
        "title": "感怀 三",
        "author": "孟郊",
        "content": "徘徊不能寐，耿耿含酸辛。中夜登高楼，忆我旧星辰。四时互迁移，万物何时春。唯忆首阳路，永谢当时人。",
        "object_id": "98170a6d-2d65-4819-9089-469d5e89f1cb"
    },
    {
        "title": "杂曲歌辞 古离别二首 一",
        "author": "孟郊",
        "content": "松山云缭绕，萍路水分离。云去有归日，水分无合时。春芳役双眼，春色柔四支。杨柳织别愁，千条万条丝。",
        "object_id": "e6aad1c8-38bc-44bd-a516-d9a87a0aea99"
    },
    {
        "title": "悼吴兴汤衡评事",
        "author": "孟郊",
        "content": "君生霅水清，君殁霅水浑。空令骨肉情，哭得白日昏。大夜不复晓，古松长闭门。琴弦绿水绝，诗句青山存。昔为芳春颜，今为荒草根。独问冥冥理，先儒未曾言。",
        "object_id": "0506b846-9565-44ae-b41c-02e3c6879a8c"
    },
    {
        "title": "塘下行",
        "author": "孟郊",
        "content": "塘边日欲斜，年少早还家。徒将白羽扇，调妾木兰花。不是城头树，那栖来去鸦。",
        "object_id": "529cccc6-76a7-4205-aa70-a6f66772187f"
    },
    {
        "title": "下第东南行",
        "author": "孟郊",
        "content": "越风东南清，楚日潇湘明。试逐伯鸾去，还作灵均行。江蓠伴我泣，海月投人惊。失意容貌改，畏途性命轻。时闻丧侣猿，一叫千愁幷。",
        "object_id": "736fb247-b899-44dc-ac8d-cf72e83c8183"
    },
    {
        "title": "石淙 十",
        "author": "孟郊",
        "content": "圣朝搜岩谷，此地多遗玩。怠惰成远游，顽疏恣灵观。劲飙刷幽视，怒水慑余愞。曾是结芳诚，远兹勉流倦。冰条耸危虑，霜翠莹遐眄。物诱信多端，荒寻谅难遍。去矣朔之隅，翛然楚之甸。",
        "object_id": "7ae7d2c6-b1be-4754-a932-5824f9352be3"
    },
    {
        "title": "相和歌辞 杂怨三首 一",
        "author": "孟郊",
        "content": "夭桃花清晨，游女红粉新。夭桃花薄暮，游女红粉故。树有百年花，人无一定颜。花送人老尽，人悲花自闲。",
        "object_id": "4f7d77aa-39ab-4b24-b32f-97f2b4fe1ecb"
    },
    {
        "title": "赠韩郎中愈 二",
        "author": "孟郊",
        "content": "硕鼠既穿墉，又啮机上丝。穿墉有闲土，啮丝无余衣。朝吟枯桑柘，暮泣空杼机。岂是无巧妙，丝断将何施。众人尚肥华，志士多饥羸。愿君保此节，天意当察微。",
        "object_id": "2c718f5d-5eee-4d05-bdd8-08ad87cd204c"
    },
    {
        "title": "送韩愈从军",
        "author": "孟郊",
        "content": "志士感恩起，变衣非变性。亲宾改旧观，僮仆生新敬。坐作群书吟，行为孤剑咏。始知出处心，不失平生正。凄凄天地秋，凛凛军马令。驿尘时一飞，物色极四静。王师既不战，庙略在无竞。王粲有所依，元瑜初应命。一章喻檄明，百万心气定。今朝旌鼓前，笑别丈夫盛。",
        "object_id": "37972b94-000b-468a-9075-dbf997309066"
    },
    {
        "title": "立德新居 三",
        "author": "孟郊",
        "content": "宾秩已觉厚，私储常恐多。清贫聊自尔，素责将如何。俭教先勉力，修襟无余佗。良栖一枝木，灵巢片叶荷。仰笑鹍鹏辈，委身拂天波。",
        "object_id": "6d52f1b6-635d-4740-b5fc-b6e6718bc77f"
    },
    {
        "title": "感怀 四",
        "author": "孟郊",
        "content": "长安佳丽地，宫月生蛾眉。阴气凝万里，坐看芳草衰。玉堂有玄鸟，亦以从此辞。伤哉志士叹，故国多迟迟。深宫岂无乐，扰扰复何为。朝见名与利，莫还生是非。姜牙佐周武，世业永巍巍。",
        "object_id": "ec46a618-9713-4d62-8042-677e9f8c9786"
    },
    {
        "title": "和宣州钱判官使院厅前石楠树",
        "author": "孟郊",
        "content": "大朴既一剖，众材争万殊。懿兹南海华，来与北壤俱。生长如自惜，雪霜无凋渝。笼笼抱灵秀，簇簇抽芳肤。寒日吐丹艳，頳子流细珠。鸳鸯花数重，翡翠叶四铺。雨洗新妆色，一枝如一姝。耸异敷庭际，倾妍来坐隅。散彩饰机案，余辉盈盘盂。高意因造化，常情逐荣枯。主公方寸中，陶植在须臾。养此奉君子，赏觌日为娱。始觉石楠咏，价倾赋两都。棠颂庶可比，桂词难以逾。因谢丘墟木，空采落泥涂。时来开佳姿，道去卧枯株。争芳无由缘，受气如郁纡。抽肝在郢匠，叹息何踟蹰。",
        "object_id": "e2be0d75-9a58-48a4-99d8-c73f3ea0e2ed"
    },
    {
        "title": "临池曲",
        "author": "孟郊",
        "content": "池中春蒲叶如带，紫菱成角莲子大。罗裙蝉鬓倚迎风，双双伯劳飞向东。",
        "object_id": "953d2114-3444-4345-81bb-5b8271c4a90a"
    },
    {
        "title": "相和歌辞 杂怨三首 二",
        "author": "孟郊",
        "content": "贫女镜不明，寒花日少容。暗蛩有虚织，短线无长缝。浪水不可照，狂夫不可从。浪水多散影，狂夫多异踪。持此一生薄，空成百恨浓。",
        "object_id": "d3e5f871-de01-40fa-a728-8657b5831f85"
    },
    {
        "title": "杂曲歌辞 古离别二首 二",
        "author": "孟郊",
        "content": "山川古今路，纵横无断绝。来往天地间，人皆有离别。行衣未束带，中肠已先结。不用看镜中，自知生白发。欲陈去留意，声向言前咽。愁结填心胸，茫茫若为说。荒郊烟莽苍，旷野风凄切。处处得相随，人那不如月。",
        "object_id": "08b42e3e-75d5-46ef-abe7-bc5cd02668d8"
    },
    {
        "title": "酬郑毗踯躅咏",
        "author": "孟郊",
        "content": "不似人手致，岂关地势偏。孤光袅余翠，独影舞多妍。迸火烧闲地，红星堕青天。忽惊物表物，嘉客为留连。",
        "object_id": "8e56dba0-eb4e-4785-9f20-7d5a290cc1c1"
    },
    {
        "title": "哀孟云卿嵩阳荒居",
        "author": "孟郊",
        "content": "戚戚抱幽独，宴宴沈荒居。不闻新欢笑，但睹旧诗书。艺蘗意弥苦，耕山食无余。定交昔何在，至戚今或疏。薄俗易销歇，淳风难久舒。秋芜上空堂，寒槿落枯渠。薙草恐伤蕙，摄衣自理锄。残芳亦可饵，遗秀谁忍除。徘徊未能去，为尔涕涟如。",
        "object_id": "fe15afa3-dd50-4092-bfef-475f0e97d78c"
    },
    {
        "title": "游韦七洞庭别业",
        "author": "孟郊",
        "content": "洞庭如潇湘，叠翠荡浮碧。松桂无赤日，风物饶清激。逍遥展幽韵，参差逗良觌。道胜不知疲，冥搜自无斁。旷然青霞抱，永矣白雪适。崆峒非凡乡，蓬瀛在仙籍。无言从远尚，还思君子识。波涛漱古岸，铿锵辨奇石。灵响非外求，殊音自中积。人皆走烦浊，君能致虚寂。何以祛扰扰，叩调清淅淅。既惧豪华损，誓从诗书益。一举独往姿，再摇飞遁迹。山深有变异，意惬无惊惕。采翠夺日月，照耀迷昼夕。松斋何用扫，萝院自然涤。业峻谢烦芜，文高追古昔。暂遥朱门恋，终立青史绩。物表易淹留，人间重离析。难随洞庭酌，且醉横塘席。",
        "object_id": "8ab06dce-8884-4e42-ad72-ea97ea24c877"
    },
    {
        "title": "赠韩郎中愈 三",
        "author": "孟郊",
        "content": "前日远别离，今日生白发。欲知万里情，晓卧半床月。常恐百虫秋，使我芳草歇。",
        "object_id": "691d3e81-f1d2-43ed-a8ce-181569c03d05"
    },
    {
        "title": "同茅郎中使君送河南裴文学",
        "author": "孟郊",
        "content": "河南有归客，江风绕行襟。送君无尘听，舞鹤清瑟音。菱蔓缀楚棹，日华正嵩岑。如何谢文学，还起会云吟。",
        "object_id": "310c962f-32b2-4f23-b973-59235cdf6fec"
    },
    {
        "title": "叹命",
        "author": "孟郊",
        "content": "三十年来命，唯藏一卦中。题诗还问易，问易蒙复蒙。本望文字达，今因文字穷。影孤别离月，衣破道路风。归去不自息，耕耘成楚农。",
        "object_id": "0882918a-8acc-4848-957b-44879401cd1d"
    },
    {
        "title": "立德新居 四",
        "author": "孟郊",
        "content": "疏门不掩水，洛色寒更高。晓碧流视听，夕清濯衣袍。为于仁义得，未觉登陟劳。远岸雪难莫，劲枝风易号。霜禽各啸侣，吾亦爱吾曹。",
        "object_id": "3202b721-5599-48d1-8d82-85dfb7f2586e"
    },
    {
        "title": "感怀 五",
        "author": "孟郊",
        "content": "举才天道亲，首阳谁采薇。去去荒泽远，落日当西归。羲和驻其轮，四海借余晖。极目何萧索，惊风正离披。鸱鸮鸣高树，众鸟相因依。东方有一士，岁莫常苦饥。主人数相问，脉脉今何为。贫贱亦有乐，且愿掩柴扉。",
        "object_id": "364d924b-b07a-465a-8d0a-fbc2e9bfa84d"
    },
    {
        "title": "送李翺习之",
        "author": "孟郊",
        "content": "习之势翩翩，东南去遥遥。赠君双履足，一为上皋桥。皋桥路逶迤，碧水清风飘。新秋折藕花，应对吴语娇。千巷分渌波，四门生早潮。湖榜轻袅袅，酒旗高寥寥。小时屐齿痕，有处应未销。旧忆如雾星，恍见于梦消。言之烧人心，事去不可招。独孤宅前曲，箜篌醉中谣。壮年俱悠悠，逮兹各焦焦。执手复执手，唯道无枯凋。",
        "object_id": "8399a509-3f09-4027-a389-f5c4ba9e5dfe"
    },
    {
        "title": "车遥遥",
        "author": "孟郊",
        "content": "路喜到江尽，江上又通舟。舟车两无阻，何处不得游。丈夫四方志，女子安可留。郎自别日言，无令生远愁。旅雁忽叫月，断猿寒啼秋。此夕梦君梦，君在百城楼。寄泪无因波，寄恨无因辀。愿为驭者手，与郎回马头。",
        "object_id": "696de506-98cf-40a0-849c-b33338970bea"
    },
    {
        "title": "哭卢贞国",
        "author": "孟郊",
        "content": "一别难与期，存亡易寒燠。下马入君门，声悲不成哭。自能富才艺，当冀深荣禄。皇天负我贤，遗恨至两目。平生叹无子，家家亲相嘱。",
        "object_id": "9fb51888-5d7c-4ee0-8284-a9e8b1adab5f"
    },
    {
        "title": "戏赠无本 一",
        "author": "孟郊",
        "content": "长安秋声干，木叶相号悲。瘦僧卧冰凌，嘲咏含金痍。金痍非战痕，峭病方在兹。诗骨耸东野，诗涛涌退之。有时踉跄行，人惊鹤阿师。可惜李杜死，不见此狂痴。",
        "object_id": "22107002-3bdc-478c-a488-2aa99acc3f8b"
    },
    {
        "title": "远游",
        "author": "孟郊",
        "content": "慈乌不远飞，孝子念先归。而我独何事，四时心有违。江海恋空积，波涛信来稀。长为路傍食，著尽家中衣。别剑不割物，离人难作威。远行少僮仆，驱使无是非。为性玩好尽，积愁心绪微。始知时节驶，夏日非长辉。",
        "object_id": "2cff6882-c9e2-40f0-bd45-7511ed247381"
    },
    {
        "title": "越中山水",
        "author": "孟郊",
        "content": "日觉耳目胜，我来山水州。蓬瀛若髣髴，田野如泛浮。碧嶂几千遶，清泉万余流。莫穷合沓步，孰尽派别游。越水净难污，越天阴易收。气鲜无隐物，目视远更周。举俗媚葱蒨，连冬撷芳柔。菱湖有余翠，茗圃无荒畴。赏异忽已远，探奇诚淹留。永言终南色，去矣销人忧。",
        "object_id": "98b22f8c-8982-4dc6-9dce-af1ffffe7120"
    },
    {
        "title": "立德新居 五",
        "author": "孟郊",
        "content": "崎岖有悬步，委曲饶荒寻。远树足良木，疏巢无争禽。素魄衔夕岸，绿水生晓浔。空旷伊洛视，髣髴潇湘心。何必尚远异，忧劳满行襟。",
        "object_id": "203d1b82-bda8-4fca-acba-f0ba9bf576f5"
    },
    {
        "title": "品松",
        "author": "孟郊",
        "content": "追悲谢灵运，不得殊常封。纵然孔与颜，亦莫及此松。此松天格高，耸异千万重。抓拏巨灵手，擘裂少室峰。擘裂风雨狞，抓拏指爪𦟛。道入难抱心，学生易堕踪。时时数点仙，袅袅一线龙。霏微岚浪际，游戏颢兴浓。品松徒高高，雌鸣讵噰噰。赏异尚可贵，赏潜谁能容。名华非典实，翦弃徒纤茸。刻削大雅文，所以不敢慵。",
        "object_id": "f3b8f1f1-c715-48d9-8b16-31af8a4cb151"
    },
    {
        "title": "相和歌辞 杂怨三首 三",
        "author": "孟郊",
        "content": "忆人莫至悲，至悲空自衰。寄人莫翦衣，翦衣未必归。朝为双蒂花，暮为四散飞。花落却绕树，游子不顾期。",
        "object_id": "1c3a5c44-e3c4-4cf9-a3e2-59c22ad8a19d"
    },
    {
        "title": "感怀 六",
        "author": "孟郊",
        "content": "火云流素月，三五何明明。光曜侵白日，贤愚迷至精。四时更变化，天道有亏盈。常恐今已没，须臾还复生。",
        "object_id": "4d7d2a89-fc55-4bf9-b7df-db11e4fcc8df"
    },
    {
        "title": "戏赠无本 二",
        "author": "孟郊",
        "content": "燕僧耸听词，袈裟喜新翻。北岳厌利杀，玄功生微言。天高亦可飞，海广亦可源。文章杳无底，㔉掘谁能根。梦灵髣髴到，对我方与论。拾月鲸口边，何人免为吞。燕僧摆造化，万有随手犇。补缀杂霞衣，笑傲诸贵门。将明文在身，亦尔道所存。朔雪凝别句，朔风飘征魂。再期嵩少游，一访蓬萝村。春草步步绿，春山日日暄。遥莺相应吟，晚听恐不繁。相思塞心胸，高逸难攀援。",
        "object_id": "8b4c36ff-cac2-4e3d-97e2-9bcff5c4e3b8"
    },
    {
        "title": "送丹霞子阮芳颜上人归山",
        "author": "孟郊",
        "content": "松色不肯秋，玉性不可柔。登山须正路，饮水须直流。倩鹤附书信，索云作衣裘。仙村莫道远，枉策招交游。",
        "object_id": "18893e95-e3ef-4d84-a099-6a797a91df59"
    },
    {
        "title": "观音岩",
        "author": "孟郊",
        "content": "岩洞分明是普陀，和风甘雨向来多。空山寂寞香灯少，莲坐春云长薜萝。（《古今图书集·职方典》七八五《安庆府部》）。",
        "object_id": "236becaf-9ae6-4afc-8297-280df8d8e870"
    },
    {
        "title": "鼓吹曲辞 巫山高二首 一",
        "author": "孟郊",
        "content": "巴山上峡重复重，阳台碧峭十二峰。荆王猎时逢暮雨，夜卧高丘梦神女。轻红流烟湿艳姿，行云飞去明星稀。目极魂断望不见，猿啼三声泪霑衣。",
        "object_id": "df99dd63-0832-4715-8e63-ce89452560a1"
    },
    {
        "title": "杂曲歌辞 乐府三首 一",
        "author": "孟郊",
        "content": "莲子不可得，荷花生水中。犹胜道傍柳，无事荡春风。",
        "object_id": "bf9e7e4a-227e-441a-865f-873ad8e957c5"
    },
    {
        "title": "伤旧游",
        "author": "孟郊",
        "content": "去春会处今春归，花数不减人数稀。朝笑片时暮成泣，东风一向还西辉。",
        "object_id": "f8fbc419-4322-4e87-9cf1-362b17c194c0"
    },
    {
        "title": "商州客舍",
        "author": "孟郊",
        "content": "商山风雪壮，游子衣裳单。四望失道路，百忧攒肺肝。日短觉易老，夜长知至寒。泪流潇湘弦，调苦屈宋弹。识声今所易，识意古所难。声意今讵辨，高明鉴其端。",
        "object_id": "690ded4d-3b16-4298-aa5a-1e8465591cdb"
    },
    {
        "title": "立德新居 六",
        "author": "孟郊",
        "content": "悬途多仄足，崎圃无修畦。芳兰与宿艾，手撷心不迷。品子懒读书，辕驹难服犂。虚食日相投，夸肠讵能低。耻从新学游，愿将古农齐。",
        "object_id": "80afe0c5-595a-4fa4-9d5a-43ac5c3bbae9"
    },
    {
        "title": "答李员外小榼味",
        "author": "孟郊",
        "content": "一拳芙蓉水，倾玉何泠泠。仙情夙已高，诗味今更馨。试啜月入骨，再衔愁尽醒。荷君道古诚，使我善飞翎。",
        "object_id": "71616d4c-bb23-433e-a28e-4c79b44441af"
    },
    {
        "title": "征妇怨 一",
        "author": "孟郊",
        "content": "良人昨日去，明月又不圆。别时各有泪，零落青楼前。君泪濡罗巾，妾泪满路尘。罗巾长在手，今得随妾身。路尘如得风，得上君车轮。",
        "object_id": "3eee4c43-b44b-4867-9042-0fed63140b87"
    },
    {
        "title": "春集越州皇甫秀才山亭",
        "author": "孟郊",
        "content": "嘉宾在何处，置亭春山巅。顾余寂寞者，谬厕芳菲筵。视听日澄澈，声光坐连绵。晴湖泻峰嶂，翠浪多萍藓。何以逞高志，为君吟秋天。",
        "object_id": "7e2a5f3c-cc3f-4054-8a7b-b5872c8df7e8"
    },
    {
        "title": "鼓吹曲辞 巫山高二首 二",
        "author": "孟郊",
        "content": "见尽数万里，不闻三声猿。但飞萧萧雨，中有亭亭魂。千载楚襄恨，遗文宋玉言。至今青冥里，云结深闺门。",
        "object_id": "26e48437-716e-4d92-85e1-cd258121753f"
    },
    {
        "title": "杂曲歌辞 乐府三首 二",
        "author": "孟郊",
        "content": "渌萍与荷叶，同时一水中。风吹荷叶在，渌萍西复东。",
        "object_id": "0b0061ae-a45e-43f3-9c20-aa221f18852f"
    },
    {
        "title": "井上枸杞架",
        "author": "孟郊",
        "content": "深锁银泉甃，高叶架云空。不与凡木并，自将仙盖同。影疏千点月，声细万条风。迸子邻沟外，飘香客位中。花杯承此饮，椿岁小无穷。",
        "object_id": "3216fdc8-9d92-43d6-ad09-7c0f6c46bb45"
    },
    {
        "title": "感怀 七",
        "author": "孟郊",
        "content": "河梁莫相遇，草草不复言。汉家正离乱，王粲别荆蛮。野泽何萧条，悲风振空山。举头是星辰，念我何时还。亲爱久别散，形神各离迁。未为生死诀，长在心目间。",
        "object_id": "e854bca3-ff16-4d38-bab5-6d63ab0298c1"
    },
    {
        "title": "寄张籍",
        "author": "孟郊",
        "content": "夜镜不照物，朝光何时升。黯然秋思来，走入志士膺。志士惜时逝，一宵三四兴。清汉徒自朗，浊河终无澄。旧爱忽已远，新愁坐相凌。君其隐壮怀，我亦逃名称。古人贵从晦，君子忌党朋。倾败生所竞，保全归懵懵。浮云何当来，潜虬会飞腾。",
        "object_id": "a8e9ed33-399c-4995-aae0-e0209c3eff2e"
    },
    {
        "title": "吊房十五次卿少府",
        "author": "孟郊",
        "content": "日高方得起，独赏些些春。可惜宛转莺，好音与佗人。昔年此气味，还走曲江滨。逢著韩退之，结交方殷勤。蜀客骨目高，聪辩剑戟新。如何昨日欢，今日见无因。英奇一谢世，视听一为尘。谁言老泪短，泪短沾衣巾。",
        "object_id": "93f7cf37-7d72-4951-a0d8-1b74a478727b"
    },
    {
        "title": "征妇怨 二",
        "author": "孟郊",
        "content": "渔阳千里道，近如中门限。中门逾有时，渔阳长在眼。生在绿罗下，不识渔阳道。良人自戍来，夜夜梦中到。",
        "object_id": "56eb92ab-9e51-4834-8023-8222cde175c3"
    },
    {
        "title": "和皇甫判官游琅琊溪",
        "author": "孟郊",
        "content": "山中琉璃境，物外琅琊溪。房廊逐岩壑，道路随高低。碧濑漱白石，翠烟含青蜺。客来暂游践，意欲忘簪珪。树杪灯火夕，云端钟梵齐。时同虽可仰，迹异难相携。唯当清宵梦，髣髴愿攀跻。",
        "object_id": "776ed337-7535-41f9-8c30-88e10ba03c48"
    },
    {
        "title": "杂曲歌辞 乐府三首 三",
        "author": "孟郊",
        "content": "莲花未开时，苦心终日卷。春水徒荡漾，荷花未开展。",
        "object_id": "a01640c4-01fc-44c4-bf10-f2a4b79a31e0"
    },
    {
        "title": "送从舅端适楚地",
        "author": "孟郊",
        "content": "归情似泛空，飘荡楚波中。羽扇扫轻汗，布帆筛细风。江花折菡萏，岸影泊梧桐。元舅唱离别，贱生愁不穷。",
        "object_id": "57bf2a58-a86f-4365-8a37-2028e89e7a43"
    },
    {
        "title": "感怀 八",
        "author": "孟郊",
        "content": "有鸟东西来，哀鸣过我前。愿飞浮云外，饮啄见青天。",
        "object_id": "104b68f1-3d11-470c-8b02-a824259a3f8e"
    },
    {
        "title": "立德新居 七",
        "author": "孟郊",
        "content": "都城多耸秀，爱此高县居。伊雒遶街巷，鸳鸯飞阎闾。翠景何的砾，霜飔飘空虚。突出万家表，独治二亩蔬。一旬一手版，十日九手锄。",
        "object_id": "a4accf6b-6fc4-4b7a-8c43-8ae8b97bdb97"
    },
    {
        "title": "长安旅情",
        "author": "孟郊",
        "content": "尽说青云路，有足皆可至。我马亦四蹄，出门似无地。玉京十二楼，峩峩倚青翠。下有千朱门，何门荐孤士。",
        "object_id": "78101308-3a7d-4e45-a01d-05f4f99dde8b"
    },
    {
        "title": "忆周秀才素上人时闻各在一方",
        "author": "孟郊",
        "content": "东西分我情，魂梦安能定。野客云作心，高僧月为性。浮云自高闲，明月常空净。衣敝得古风，居山无俗病。吟听碧云语，手把青松柄。羡尔欲寄书，飞禽杳难倩。",
        "object_id": "e7b782c4-dbcf-497a-b9ef-63ceacc60522"
    },
    {
        "title": "蜘蛛讽",
        "author": "孟郊",
        "content": "万类皆有性，各各禀天和。蚕身与汝身，汝身何太讹。蚕身不为己，汝身不为佗。蚕丝为衣裳，汝丝为网罗。济物几无功，害物日已多。百虫虽切恨，其将奈尔何。",
        "object_id": "9a2c04d4-88ec-4029-ac1b-96a2c4d41a42"
    },
    {
        "title": "长安羇旅",
        "author": "孟郊",
        "content": "听乐别离中，声声入幽肠。晓泪滴楚瑟，夜魄遶吴乡。几回羇旅情，梦觉残烛光。",
        "object_id": "87c3d49b-183f-4e35-be4c-da80b625029a"
    },
    {
        "title": "送卢汀侍御归天德幕",
        "author": "孟郊",
        "content": "仲宣领骑射，结束皆少年。匹马黄河岸，射雕清霜天。旌旗防日北，道路上云巅。古雪无销铄，新冰有堆填。清溪徒耸诮，白璧自招贤。岂比重恩者，闭门方独全。",
        "object_id": "dc767945-04bd-42e2-ba0d-01d4b64ab5fb"
    },
    {
        "title": "空城雀",
        "author": "孟郊",
        "content": "一雀入官仓，所食宁损几。祗虑往覆频，官仓终害尔。鱼网不在天，鸟罗不张水。饮啄要自然，可以空城里。",
        "object_id": "c4cbde46-e465-4d07-a44b-428e980f5341"
    },
    {
        "title": "蚊",
        "author": "孟郊",
        "content": "五月中夜息，饥蚊尚营营。但将膏血求，岂觉性命轻。顾己宁自愧，饮人以偷生。愿为天下幮，一使夜景清。",
        "object_id": "e938786e-9471-4c27-856a-07df08b4128b"
    },
    {
        "title": "逢江南故昼上人会中郑方回",
        "author": "孟郊",
        "content": "相逢失意中，万感因语至。追思东林日，掩抑北邙泪。筐箧有遗文，江山旧清气。尘生逍遥注，墨故飞动字。荒毁碧涧居，虚无青松位。珠沈百泉暗，月死群象闭。永谢平生言，知音岂容易。",
        "object_id": "7815179b-c4d1-4365-a169-b4dabe1caaf3"
    },
    {
        "title": "汝州南潭陪陆中丞公䜩",
        "author": "孟郊",
        "content": "一雨百泉涨，南潭夜来深。分明碧沙底，写出青天心。远客洞庭至，因兹涤烦襟。既登飞云舫，愿奏清风琴。高岸立旗戟，潜蛟失浮沈。威棱护斯浸，魍魉逃所侵。山态变初霁，水声流新音。耳目极眺听，潺湲与嵚岑。谁言柳太守，空有白蘋吟。",
        "object_id": "967c006f-b357-45c6-a984-13f51b9b3b5c"
    },
    {
        "title": "立德新居 八",
        "author": "孟郊",
        "content": "手锄手自勗，激劝亦已饶。畏彼棃栗儿，空资玩弄骄。夜景卧难尽，昼光坐易消。治旧得新义，耕荒生嘉苗。锄治苟惬适，心形俱逍遥。",
        "object_id": "707ccc34-99d8-44db-b57a-0b8b05e7137e"
    },
    {
        "title": "达士",
        "author": "孟郊",
        "content": "四时如逝水，百川皆东波。青春去不还，白发镊更多。达人识元化，变愁为高歌。倾产取一醉，富者奈贫何。君看土中宅，富贵无偏颇。",
        "object_id": "f6eaa832-4095-432e-9113-13c3b2a19a0e"
    },
    {
        "title": "杂曲歌辞 灞上轻薄行",
        "author": "孟郊",
        "content": "长安无缓步，况值天景暮。相逢灞浐间，亲戚不相顾。自叹方拙身，忽随轻薄伦。常恐失所避，化为车辙尘。此中生白发，疾走亦未歇。",
        "object_id": "8406ffdc-03fd-479f-9231-a716d93ab242"
    },
    {
        "title": "舟中喜遇从叔简别后寄上时从叔初擢第归江南郊不从行",
        "author": "孟郊",
        "content": "一意两片云，暂合还却分。南云乘庆归，北云与谁群。寄声千里风，相唤闻不闻。",
        "object_id": "469ea863-7b08-4a83-824c-82ccf185f177"
    },
    {
        "title": "送草书献上人归庐山",
        "author": "孟郊",
        "content": "狂僧不为酒，狂笔自通天。将书云霞片，直至清明巅。手中飞黑电，象外泻玄泉。万物随指顾，三光为回旋。聚书云霮䨴，洗砚山晴鲜。忽怒画虵虺，喷然生风烟。江人愿停笔，惊浪恐倾船。",
        "object_id": "c49fefcb-a297-4850-a778-267e6f583e6b"
    },
    {
        "title": "哭秘书包大监",
        "author": "孟郊",
        "content": "哲人卧病日，贱子泣玉年。常恐宝镜破，明月难再圆。文字未改素，声容忽归玄。始知知音稀，千载一绝弦。旧馆有遗琴，清风那复传。",
        "object_id": "983d12ef-7554-4fcc-8bdb-3a5f18e57932"
    },
    {
        "title": "渭上思归",
        "author": "孟郊",
        "content": "独访千里信，回临千里河。家在吴楚乡，泪寄东南波。",
        "object_id": "66530050-5e78-4972-ac99-77c7b1c8cb07"
    },
    {
        "title": "立德新居 九",
        "author": "孟郊",
        "content": "玉蹄裂鸣水，金绶忽照门。拂拭贫士席，拜候丞相辕。德疏未为高，礼至方觉尊。岂唯耀兹日，可以荣远孙。如何一阳朝，独荷众瑞繁。",
        "object_id": "0a49e240-79bb-4039-8eb8-d121b4176951"
    },
    {
        "title": "汝州陆中丞席喜张从事至同赋十韵",
        "author": "孟郊",
        "content": "汝水无浊波，汝山饶奇石。大贤为此郡，佳士来如积。有客乘白驹，奉义惬所适。清风荡华馆，雅瑟泛瑶席。芳醑静无喧，金尊光有涤。纵情孰虑损，听论自招益。愿折若木枝，却彼曜灵夕。贵贱一相接，忧悰忽转易。会合勿言轻，别离古来惜。请君驻征车，良遇难再觌。",
        "object_id": "bcf7cbb0-0dd6-484c-b4ca-250ceedec33a"
    },
    {
        "title": "烛蛾",
        "author": "孟郊",
        "content": "灯前双舞蛾，厌生何太切。想尔飞来心，恶明不恶灭。天若百尺高，应去掩明月。",
        "object_id": "45f7a43e-f6f9-453f-87ab-8d0be976440b"
    },
    {
        "title": "闲怨",
        "author": "孟郊",
        "content": "妾恨比斑竹，下盘烦冤根。有笋未出土，中已含泪痕。",
        "object_id": "26ca7601-8922-46a3-8104-b2b982afa8bb"
    },
    {
        "title": "琴曲歌辞 湘妃怨",
        "author": "孟郊",
        "content": "南巡竟不返，帝子怨逾积。万里丧蛾眉，潇湘水空碧。冥冥荒山下，古庙收贞魄。乔木深青春，清光满瑶席。搴芳徒有荐，灵意殊脉脉。玉佩不可亲，裴回烟波夕。",
        "object_id": "dfe41fd5-0f8c-4a52-9ce5-8622202264ff"
    },
    {
        "title": "暮秋感思 一",
        "author": "孟郊",
        "content": "西风吹垂杨，条条脆如藕。上有噪日蝉，催人成皓首。亦恐旅步难，何独朱颜丑。欲慰一时心，莫如千日酒。",
        "object_id": "5825a752-9a37-43e9-8bc7-e7561e9fedc1"
    },
    {
        "title": "怀南岳隐士 一",
        "author": "孟郊",
        "content": "见说祝融峰，擎天势似腾。藏千寻布水，出十八高僧。古路无人迹，新霞吐石棱。终居将尔叟，一一共余登。",
        "object_id": "151122cb-9900-416d-8b06-bafacb4e5549"
    },
    {
        "title": "和钱侍郎甘露",
        "author": "孟郊",
        "content": "玄天何以言，瑞露青松繁。忽见垂书迹，还惊涌澧源。春枝晨袅袅，香味晓翻翻。子礼忽来献，臣心固易敦。清风惜不动，薄雾肯蒙昏。嘉昼色更晶，仁慈久乃存。一方难独占，天下恐争论。侧听飞中使，重荣华德门。从公乐万寿，馀庆及儿孙。",
        "object_id": "2563d416-de47-440e-a4ae-30ffaa438e29"
    },
    {
        "title": "悼幼子",
        "author": "孟郊",
        "content": "一闭黄蒿门，不闻白日事。生气散成风，枯骸化为地。负我十年恩，欠尔千行泪。洒之北原上，不待秋风至。",
        "object_id": "2262e5e7-f10e-47f6-a85e-b769ef289beb"
    }
]