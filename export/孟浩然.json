[
    {
        "title": "和张判官登万山亭因赠洪府都督韩公",
        "author": "孟浩然",
        "content": "韩公是襄士，日赏城西岑。结构意不浅，岩潭趣转深。皇华一动咏，荆国几谣吟。旧径兰勿剪，新堤柳欲阴。砌傍余怪石，沙上有闲禽。自牧豫章郡，空瞻枫树林。因声寄流水，善听在知音。耆旧眇不接，崔徐无处寻。物情多贵远，贤俊岂无今。迟尔长江暮，澄清一洗心。",
        "object_id": "9e6f7794-d0f7-47a1-bd3e-6062c16a0f8f"
    },
    {
        "title": "宿扬子津寄润州长山刘隐士",
        "author": "孟浩然",
        "content": "所思在建业，欲往大江深。日夕望京口，烟波愁我心。心驰茅山洞，目极枫树林。不见少微星，星霜劳夜吟。",
        "object_id": "f49fec29-bba8-41d0-b9d8-d0105982586e"
    },
    {
        "title": "夜归鹿门山歌",
        "author": "孟浩然",
        "content": "山寺钟鸣昼已昏，渔梁渡头争渡喧。人随沙路向江村，余亦乘舟归鹿门。鹿门月照开烟树，忽到庞公栖隐处。岩扉松径长寂寥，惟有幽人夜来去。",
        "object_id": "cc0e7ac3-bde4-4491-8ae5-027106709e72"
    },
    {
        "title": "清明日宴梅道士房",
        "author": "孟浩然",
        "content": "林卧愁春尽，开轩览物华。忽逢青鸟使，邀入赤松家。丹灶初开火，仙桃正落花。童颜若可驻，何惜醉流霞。",
        "object_id": "d2b5090e-e6fe-4d4f-9dd6-fe94ff6d4b5c"
    },
    {
        "title": "和宋太史北楼新亭",
        "author": "孟浩然",
        "content": "返耕意未遂，日夕登城隅。谁道山林近，坐为符竹拘。丽谯非改作，轩槛是新图。远水自嶓冢，长云吞具区。愿随江燕贺，羞逐府僚趋。欲识狂歌者，丘园一竖儒。",
        "object_id": "dd71b080-94ae-41bd-a8ce-a7b43fc85a60"
    },
    {
        "title": "赠萧少府",
        "author": "孟浩然",
        "content": "上德如流水，安仁道若山。闻君秉高节，而得奉清颜。鸿渐升仪羽，牛刀列下班。处腴能不润，居剧体常闲。去诈人无谄，除邪吏息奸。欲知清与洁，明月照澄湾。",
        "object_id": "1060b761-fa9f-4c13-b6ad-da1b8cf43248"
    },
    {
        "title": "书怀贻京邑同好",
        "author": "孟浩然",
        "content": "维先自邹鲁，家世重儒风。诗体袭遗训，趋庭霑末躬。昼夜常自强，词翰颇亦工。三十既成立，嗟吁命不通。慈亲向羸老，喜惧在深衷。甘脆朝不足，箪瓢夕屡空。执鞭慕夫子，捧檄怀毛公。感激遂弹冠，安能守固穷。当途诉知己，投剌匪求蒙。秦楚邈离异，翻飞何日同。",
        "object_id": "e20f3d71-054e-48f2-a8ac-080abfe3ac85"
    },
    {
        "title": "寒夜张明府宅宴",
        "author": "孟浩然",
        "content": "瑞雪初盈尺，寒宵始半更。列筵邀酒伴，刻烛限诗成。香炭金炉煖，娇弦玉指清。醉来方欲卧，不觉晓鸡鸣。",
        "object_id": "95f0a885-bbdc-4a4c-acc7-cb9d8f42eda4"
    },
    {
        "title": "宴张别驾新斋",
        "author": "孟浩然",
        "content": "世业传珪组，江城佐股肱。高斋征学问，虚薄滥先登。讲论陪诸子，文章得旧朋。士元多赏激，衰病恨无能。",
        "object_id": "16943777-44e8-491d-a4a8-fb33f6d2c3c9"
    },
    {
        "title": "秦中苦雨思归赠袁左丞贺侍郎",
        "author": "孟浩然",
        "content": "苦学三十载，闭门江汉阴。用贤遭圣日，羇旅属秋霖。岂直昏垫苦，亦为权势沈。二毛催白发，百镒罄黄金。泪忆岘山堕，愁怀湘水深。谢公积愤懑，庄舃空谣吟。跃马非吾事，狎鸥宜我心。寄言当路者，去矣北山岑。",
        "object_id": "d6859788-9f1d-4e91-b870-e2c90921062d"
    },
    {
        "title": "长乐宫",
        "author": "孟浩然",
        "content": "秦城旧来称窈窕，汉家更衣应不少。红粉邀君在何处，青楼苦夜长难晓。长乐宫中钟暗来，可怜歌舞惯相催。欢娱此事今寂寞，惟有年年陵树哀。",
        "object_id": "1e193b15-1a2b-4c6e-a64a-23c4eadfbab2"
    },
    {
        "title": "与诸子登岘山",
        "author": "孟浩然",
        "content": "人事有代谢，往来成古今。江山留胜迹，我辈复登临。水落鱼梁浅，天寒梦泽深。羊公碑字在，读罢泪沾襟。",
        "object_id": "b71d7c9c-7e92-4797-b2c9-8715dd0c2881"
    },
    {
        "title": "还山贻湛法师",
        "author": "孟浩然",
        "content": "幼闻无生理，常欲观此身。心迹罕兼遂，[崎岖]多在尘。晚途归旧壑，偶与支公邻。导以微妙法，结为清净因。烦恼业顿舍，山林情转殷。朝来问疑义，夕话得清真。墨妙称古绝，词华惊世人。禅房闭虚静，花药连冬春。平石籍琴砚，落泉洒衣巾。欲知冥灭意，朝夕海鸥驯。",
        "object_id": "06c066e0-890f-4eda-9447-f87cc29bff0c"
    },
    {
        "title": "同张明府碧溪赠答",
        "author": "孟浩然",
        "content": "别业闻新制，同声和者多。还看碧溪答，不羡绿珠歌。自有阳台女，朝朝拾翠过。绮筵铺锦绣，妆牖闭藤萝。秩满休闲日，春余景气和。仙凫能作伴，罗袜共凌波。曲岛寻花药，回潭折芰荷。更怜斜日照，红粉艳青娥。",
        "object_id": "91224327-bb86-42a7-b076-b85e69878220"
    },
    {
        "title": "示孟郊",
        "author": "孟浩然",
        "content": "蔓草蔽极野，兰芝结孤根。众音何其繁，伯牙独不喧。当时高深意，举世无能分。锺期一见知，山水千秋闻。尔其保静节，薄俗徒云云。",
        "object_id": "165d393f-99c7-4e2f-acb7-96be6e186524"
    },
    {
        "title": "与杭州薛司户登樟亭楼作",
        "author": "孟浩然",
        "content": "水楼一登眺，半出青林高。帟幕英僚敞，芳筵下客叨。山藏伯禹穴，城压伍胥涛。今日观溟涨，垂纶学钓鳌。",
        "object_id": "bd87caec-0cbf-4003-b5ca-7ee0208c5232"
    },
    {
        "title": "久滞越中贻谢南池会稽贺少府",
        "author": "孟浩然",
        "content": "陈平无产业，尼父倦东西。负郭昔云翳，问津今亦迷。未能忘魏阙，空此滞秦稽。两见夏云起，再闻春鸟啼。怀仙梅福市，访旧若耶溪。圣主贤为宝，君何隐遁栖。",
        "object_id": "6cfd24fe-7fb6-41b5-bb90-7c0eda48d6a2"
    },
    {
        "title": "送韩使君除洪州都曹",
        "author": "孟浩然",
        "content": "述职抚荆衡，分符袭宠荣。往来看拥传，前后赖专城。勿翦棠犹在，波澄水更清。重推江汉理，旋改豫章行。召父多遗爱，羊公有令名。衣冠列祖道，耆旧拥前旌。岘首晨风送，江陵夜火迎。无才惭孺子，千里愧同声。",
        "object_id": "606c8581-c618-44fe-b210-e6b9bd85c215"
    },
    {
        "title": "岘山送萧员外之荆州",
        "author": "孟浩然",
        "content": "岘山江岸曲，郢水郭门前。自古登临处，非今独黯然。亭楼明落照，井邑秀通川。涧竹生幽兴，林风入管弦。再飞鹏激水，一举鹤冲天。伫立三荆使，看君驷马旋。",
        "object_id": "8f7cd549-d714-42ab-8e7a-890b3bc7ec23"
    },
    {
        "title": "夏日南亭怀辛大",
        "author": "孟浩然",
        "content": "山光忽西落，池月渐东上。散发乘夕凉，开轩卧闲敞。荷风送香气，竹露滴清响。欲取鸣琴弹，恨无知音赏。感此怀故人，中宵劳梦想。",
        "object_id": "f8afed4e-e8cd-467f-afae-51dc149921f7"
    },
    {
        "title": "送莫甥兼诸昆弟从韩司马入西军",
        "author": "孟浩然",
        "content": "念尔习诗礼，未曾违户庭。平生早偏露，万里更飘零。坐弃三牲养，行观八阵形。饰装辞故里，谋策赴边庭。壮志吞鸿鹄，遥心伴鹡鸰。所从文且武，不战自应宁。",
        "object_id": "80aa5a4b-5b5a-4b58-9d5c-0caf70a39535"
    },
    {
        "title": "寻天台山",
        "author": "孟浩然",
        "content": "吾友太乙子，餐霞卧赤城。欲寻华顶去，不惮恶谿名。歇马凭云宿，扬帆截海行。高高翠微里，遥见石梁横。",
        "object_id": "87687c59-0427-4eda-81c9-1ab22702709f"
    },
    {
        "title": "和张丞相春朝对雪",
        "author": "孟浩然",
        "content": "迎气当春至，承恩喜雪来。润从河汉下，花逼艳阳开。不睹丰年瑞，焉知燮理才。撒盐如可拟，愿糁和羹梅。",
        "object_id": "51192c53-8821-4948-929a-2ddb51766821"
    },
    {
        "title": "送王昌龄之岭南",
        "author": "孟浩然",
        "content": "洞庭去远近，枫叶早惊秋。岘首羊公爱，长沙贾谊愁。土毛无缟纻，乡味有槎头。已抱沈痼疾，更贻魑魅忧。数年同笔砚，兹夕间衾裯。意气今何在，相思望斗牛。",
        "object_id": "3eef5ead-96d6-4531-8eeb-be21f3a31d68"
    },
    {
        "title": "秋宵月下有怀",
        "author": "孟浩然",
        "content": "秋空明月悬，光彩露霑湿。惊鹊栖未定，飞萤卷帘入。庭槐寒影疏，邻杵夜声急。佳期旷何许，望望空伫立。",
        "object_id": "fb0490b5-2c0b-4ce1-b9f8-ca1b553f662c"
    },
    {
        "title": "同曹三御史行泛湖归越",
        "author": "孟浩然",
        "content": "秋入诗人意，巴歌和者稀。泛湖同逸旅，吟会是思归。白简徒推荐，沧洲已拂衣。杳冥云外去，谁不羡鸿飞。",
        "object_id": "245a8ea8-f347-4cfe-90c2-6b6ef8b1d123"
    },
    {
        "title": "岘山送张去非游巴东",
        "author": "孟浩然",
        "content": "岘山南郭外，送别每登临。沙岸江村近，松门山寺深。一言予有赠，三峡尔将寻。祖席宜城酒，征途云梦林。蹉跎游子意，眷恋故人心。去矣勿淹滞，巴东猿夜吟。",
        "object_id": "ca9483e0-c192-46da-8579-a8fa5bbc4208"
    },
    {
        "title": "和张明府登鹿门作",
        "author": "孟浩然",
        "content": "忽示登高作，能宽旅寓情。弦歌既多暇，山水思微清。草得风光动，虹因雨气成。谬承巴里和，非敢应同声。",
        "object_id": "409f2e08-6ed5-45f7-8979-e19bb732f1b1"
    },
    {
        "title": "将适天台留别临安李主簿",
        "author": "孟浩然",
        "content": "枳棘君尚栖，匏瓜吾岂系。念离当夏首，漂泊指炎裔。江海非堕游，田园失归计。定山既早发，渔浦亦宵济。泛泛随波澜，行行任舻枻。故林日已远，群木坐成翳。羽人在丹丘，吾亦从此逝。",
        "object_id": "5b6d7b6f-7371-4aad-842a-abf3d4537946"
    },
    {
        "title": "奉先张明府休沐还乡海亭宴集",
        "author": "孟浩然",
        "content": "自君理畿甸，予亦经江淮。万里书信断，数年云雨乖。归来休澣日，始得赏心谐。朱绂恩虽重，沧州趣每怀。树低新舞阁，山对旧书斋。何以发秋兴，阴虫鸣夜堦。",
        "object_id": "a240044b-c1d2-49b9-b181-d29db41637da"
    },
    {
        "title": "陪张丞相登嵩阳楼",
        "author": "孟浩然",
        "content": "独步人何在，嵩阳有故楼。岁寒问耆旧，行县拥诸候。林莽北弥望，沮漳东会流。客中遇知己，无复越乡忧。",
        "object_id": "96fe1282-e447-430f-a22a-72e9caaad9fd"
    },
    {
        "title": "和张二自穰县还途中遇雪",
        "author": "孟浩然",
        "content": "风吹沙海雪，渐作柳园春。宛转随香骑，轻盈伴玉人。歌疑郢中客，态比洛川神。今日南归楚，双飞似入秦。",
        "object_id": "9ddbbcdc-df32-4238-9382-52f059514ff2"
    },
    {
        "title": "晚泊浔阳望庐山",
        "author": "孟浩然",
        "content": "挂席几千里，名山都未逢。泊舟浔阳郭，始见香炉峰。尝读远公传，永怀尘外踪。东林精舍近，日暮但闻钟。",
        "object_id": "b128b1ea-3c7c-48e2-8d21-566d654b10fa"
    },
    {
        "title": "送丁大凤进士赴举呈张九龄",
        "author": "孟浩然",
        "content": "吾观鹪鹩赋，君负王佐才。惜无金张援，十上空归来。弃置乡园老，翻飞羽翼摧。故人今在位，歧路莫迟回。",
        "object_id": "7ed6173a-e61e-4a96-a35e-5fe7f9c73cb4"
    },
    {
        "title": "武陵泛舟",
        "author": "孟浩然",
        "content": "武陵川路狭，前櫂入花林。莫测幽源里，仙家信几深。水回青嶂合，云度绿溪阴。坐听闲猿啸，弥清尘外心。",
        "object_id": "83128aff-73de-4b0d-a57d-ae2039b628ae"
    },
    {
        "title": "和贾主簿弁九日登岘山",
        "author": "孟浩然",
        "content": "楚万重阳日，群公赏䜩来。共乘休沐暇，同醉菊花杯。逸思高秋发，欢情落景催。国人咸寡和，遥愧洛阳才。",
        "object_id": "f97d0ffb-0341-4d90-bfb8-cff3c4b5ddfd"
    },
    {
        "title": "宴张记室宅",
        "author": "孟浩然",
        "content": "甲第金张馆，门庭车骑多。家封汉阳郡，文会楚材过。曲岛浮觞酌，前山入咏歌。妓堂花映发，书阁柳逶迤。玉指调筝柱，金泥饰舞罗。宁知书剑者，岁月独蹉跎。",
        "object_id": "fa3394ed-7763-4409-b695-7ba2c7aad299"
    },
    {
        "title": "送吴悦游韶阳",
        "author": "孟浩然",
        "content": "五色怜凤雏，南飞适鹧鸪。楚人不相识，何处求椅梧。去去日千里，茫茫天一隅。安能与斥鷃，决起但枪榆。",
        "object_id": "8f660513-b195-4797-96a7-408b446e263b"
    },
    {
        "title": "宴崔明府宅夜观妓",
        "author": "孟浩然",
        "content": "画堂观妙妓，长夜正留宾。烛吐莲花艳，妆成桃李春。髻鬟低舞席，衫袖掩歌唇。汗湿偏宜粉，罗轻讵著身。调移筝柱促，欢会酒杯频。倘使曹王见，应嫌洛浦神。",
        "object_id": "f933e19d-3030-447f-911e-214f6c712c94"
    },
    {
        "title": "望洞庭湖赠张丞相",
        "author": "孟浩然",
        "content": "八月湖水平，涵虚混太清。气蒸云梦泽，波撼岳阳城。欲济无舟楫，端居耻圣明。坐观垂钓者，空有羡鱼情。",
        "object_id": "6975adab-25d0-40c6-af3a-3a05847e7717"
    },
    {
        "title": "与颜钱塘登障楼望潮作",
        "author": "孟浩然",
        "content": "百里闻雷震，鸣弦暂辍弹。府中连骑出，江上待潮观。照日秋云回，浮天渤澥宽。惊涛来似雪，一坐凛生寒。",
        "object_id": "400cfc13-2169-4520-be44-0a5a1bb32567"
    },
    {
        "title": "适越留别谯县张主簿申屠少府",
        "author": "孟浩然",
        "content": "朝乘汴河流，夕次谯县界。幸值西风吹，得与故人会。君学梅福隐，余从伯鸾迈。别后能相思，浮云在吴会。",
        "object_id": "52873722-b3bf-4aa5-be7f-07f82986ec61"
    },
    {
        "title": "姚开府山池",
        "author": "孟浩然",
        "content": "主人新邸第，相国旧池台。馆是招贤辟，楼因教舞开。轩车人已散，箫管凤初来。今日龙门下，谁知文举才。",
        "object_id": "46555335-434e-41cd-9811-b0376d8144d7"
    },
    {
        "title": "卢明府九日岘山宴袁使君张郎中崔员外",
        "author": "孟浩然",
        "content": "宇宙谁开辟，江山此郁盘。登临今古用，风俗岁时观。地理荆州分，天涯楚塞宽。百城今刺史，华省旧郎官。共美重阳节，俱怀落帽欢。酒邀彭泽载，琴辍武城弹。献寿先浮菊，寻幽或藉兰。烟虹铺藻翰，松竹挂衣冠。叔子神如在，山公兴未阑。传闻骑马醉，还向习池看。",
        "object_id": "132cea71-0a7f-46e4-87b5-3ce49c30cb57"
    },
    {
        "title": "赠道士参寥",
        "author": "孟浩然",
        "content": "蜀琴久不弄，玉匣细尘生。丝脆弦将断，金徽色尚荣。知音徒自惜，聋俗本相轻。不遇锺期听，谁知鸾凤声。",
        "object_id": "d917d875-586b-414c-842f-753be5c6341d"
    },
    {
        "title": "登龙兴寺阁",
        "author": "孟浩然",
        "content": "阁道乘空出，披轩远目开。逶迤见江势，客至屡缘回。兹郡何填委，遥山复几哉。苍苍皆草木，处处尽楼台。骤雨一阳散，行舟四海来。鸟归余兴远，周览更裴回。",
        "object_id": "910cc3ee-4160-436f-8d1d-92b6aee411f0"
    },
    {
        "title": "送陈七赴西军",
        "author": "孟浩然",
        "content": "吾观非常者，碌碌在目前。君负鸿鹄志，蹉跎书剑年。一闻边烽动，万里忽争先。余亦赴京国，何当献凯还。",
        "object_id": "fc13bd5f-5ad3-4308-8042-d3749b6c1c61"
    },
    {
        "title": "夏日浮舟过陈大水亭",
        "author": "孟浩然",
        "content": "水亭凉气多，闲櫂晚来过。涧影见松竹，潭香闻芰荷。野童扶醉舞，山鸟助酣歌。幽赏未云遍，烟光奈夕何。",
        "object_id": "20855c2b-467c-4ecd-af09-87d46a19a3f8"
    },
    {
        "title": "登总持寺浮图",
        "author": "孟浩然",
        "content": "半空跻宝塔，晴望尽京华。竹遶渭川遍，山连上苑斜。四门开帝宅，阡陌俯人家。累劫从初地，为童忆聚沙。一窥功德见，弥益道心加。坐觉诸天近，空香送落花。",
        "object_id": "be11008d-45cc-4d1d-b2ab-b95fc88d9706"
    },
    {
        "title": "京还赠张维",
        "author": "孟浩然",
        "content": "拂衣何处去，高枕南山南。欲徇五斗禄，其如七不堪。早朝非晚起，束带异抽簪。因向智者说，游鱼思旧潭。",
        "object_id": "c87cf33e-e4cd-4a14-b2e8-23f825a963ec"
    },
    {
        "title": "送从弟邕下第后寻会稽",
        "author": "孟浩然",
        "content": "疾风吹征帆，倏尔向空没。千里在俄顷，三江坐超忽。向来共欢娱，日夕成楚越。落羽更分飞，谁能不惊骨。",
        "object_id": "9a908c83-c762-412c-b00e-671e5ba131cb"
    },
    {
        "title": "与白明府游江",
        "author": "孟浩然",
        "content": "故人来自远，邑宰复初临。执手恨为别，同舟无异心。沿洄洲渚趣，演漾弦歌音。谁识躬耕者，年年梁甫吟。",
        "object_id": "d80d8466-83b1-4821-ad08-edcdf6c437f0"
    },
    {
        "title": "与崔二十一游镜湖寄包贺二公",
        "author": "孟浩然",
        "content": "试览镜湖物，中流到底清。不知鲈鱼味，但识鸥鸟情。帆得樵风送，春逢谷雨晴。将探夏禹穴，稍背越王城。府掾有包子，文章推贺生。沧浪醉后唱，因此寄同声。",
        "object_id": "65ba04b2-3834-42ec-aac3-147a9da0c039"
    },
    {
        "title": "题李十四庄兼赠綦毋校书",
        "author": "孟浩然",
        "content": "闻君息阴地，东郭柳林间。左右瀍涧水，门庭缑氏山。抱琴来取醉，垂钓坐乘闲。归客莫相待，寻源殊未还。",
        "object_id": "9c363732-3fc9-4a9d-8ef2-526b78f2a947"
    },
    {
        "title": "游凤林寺西岭",
        "author": "孟浩然",
        "content": "共喜年华好，来游水石间。烟容开远树，春色满幽山。壶酒朋情洽，琴歌野兴闲。莫愁归路暝，招月伴人还。",
        "object_id": "709677a9-d6dc-4967-ac80-f6783a0053a2"
    },
    {
        "title": "送辛大之鄂渚不及",
        "author": "孟浩然",
        "content": "送君不相见，日暮独愁绪。江上空裴回，天边迷处所。郡邑经樊邓，山河入嵩汝。蒲轮去渐遥，石径徒延伫。",
        "object_id": "eee0206b-15bf-4a62-bdc3-bb84400d3be8"
    },
    {
        "title": "秋日陪李侍御渡松滋江",
        "author": "孟浩然",
        "content": "南纪西江阔，皇华御史雄。截流宁假楫，挂席自生风。僚宷争攀鹢，鱼龙亦避骢。坐听白[雪]唱，翻入櫂歌中。",
        "object_id": "05844dc3-b427-49c9-931f-73ab8e5b98f3"
    },
    {
        "title": "夜登孔伯昭南楼时沈太清朱升在座",
        "author": "孟浩然",
        "content": "谁家无风月，此地有琴尊。山水会稽郡，诗书孔氏门。再来值秋杪，高阁夜无喧。华烛罢然蜡，清弦方奏鹍。沈生隐侯胤，朱子买臣孙。好我意不浅，登兹共话言。",
        "object_id": "39482263-8152-41b8-af07-4e18de311e3f"
    },
    {
        "title": "九日龙沙作寄刘大眘虚",
        "author": "孟浩然",
        "content": "龙沙豫章北，九日挂帆过。风俗因时见，湖山发兴多。客中谁送酒，櫂里自成歌。歌竟乘流去，滔滔任夕波。",
        "object_id": "5290d79a-2997-4b2b-94de-7193b71ba36b"
    },
    {
        "title": "陪独孤使君同与萧员外证登万山亭",
        "author": "孟浩然",
        "content": "万山青嶂曲，千骑使君游。神女鸣环佩，仙郎接献酬。遍观云梦野，自爱江城楼。何必东南守，空传沈隐侯。",
        "object_id": "d065f491-380a-4109-a65e-c648bb9eeb33"
    },
    {
        "title": "江上别流人",
        "author": "孟浩然",
        "content": "以我越乡客，逢君谪居者。分飞黄鹤楼，流落苍梧野。驿使乘云去，征帆沿溜下。不知从此分，还袂何时把。",
        "object_id": "6801f70a-aaf2-46ae-beab-bd2e567fc047"
    },
    {
        "title": "秋登张明府海亭",
        "author": "孟浩然",
        "content": "海亭秋日望，委曲见江山。染翰聊题壁，倾壶一解颜。歌逢彭泽令，归赏故园间。予亦将琴史，栖迟共取闲。",
        "object_id": "650782bc-3e01-44d2-969a-c49c5694e4a3"
    },
    {
        "title": "陪卢明府泛舟回作",
        "author": "孟浩然",
        "content": "百里行春返，清流逸兴多。鹢舟随雁泊，江火共星罗。已救田家旱，仍医俗化讹。文章推后辈，风雅激颓波。高岸迷陵谷，新声满櫂歌。犹怜不才子，白首未登科。",
        "object_id": "7e31ccbb-c82d-4c9f-9976-c81f05d1fe93"
    },
    {
        "title": "寄赵正字",
        "author": "孟浩然",
        "content": "正字芸香阁，幽人竹素园。经过宛如昨，归卧寂无喧。高鸟能择木，羚羊漫触藩。物情今已见，从此愿忘言。",
        "object_id": "38a65364-18ab-4d5b-916e-92ed2aacc757"
    },
    {
        "title": "宴包二融宅",
        "author": "孟浩然",
        "content": "闲居枕清洛，左右接大野。门庭无杂宾，车辙多长者。是时方盛夏，风物自潇洒。五日休沐归，相携竹林下。开襟成欢趣，对酒不能罢。烟暝栖鸟迷，余将归白社。",
        "object_id": "fc5acef5-c403-43a5-a69f-97256231868c"
    },
    {
        "title": "临涣裴明府席遇张十一房六",
        "author": "孟浩然",
        "content": "河县柳林边，河桥晚泊船。文叨才子会，官喜故人连。笑语同今夕，轻肥异往年。晨风理归櫂，吴楚各依然。",
        "object_id": "33885176-3272-4f6a-89a1-3673b82b52d6"
    },
    {
        "title": "腊月八日于剡县石城寺礼拜",
        "author": "孟浩然",
        "content": "石壁开金像，香山倚铁围。下生弥勒见，回向一心归。竹柏禅庭古，楼台世界稀。夕岚增气色，余照发光辉。讲席邀谈柄，泉堂施浴衣。愿承功德水，从此濯尘机。",
        "object_id": "ed11140f-321d-4be7-9f03-b2f9f4c40e54"
    },
    {
        "title": "洞庭湖寄阎九",
        "author": "孟浩然",
        "content": "洞庭秋正阔，余欲泛归船。莫辨荆吴地，唯余水共天。渺弥江树没，合沓海潮连。迟尔为舟楫，相将济巨川。",
        "object_id": "0ebb556e-539d-481d-9308-b64453ce702b"
    },
    {
        "title": "同独孤使君东斋作",
        "author": "孟浩然",
        "content": "郎官旧华省，天子命分忧。襄土岁频旱，随车雨再流。云阴自南楚，河润及东周。廨宇宜新霁，田家贺有秋。竹间残照入，池上夕阳浮。寄谢东阳守，何如八咏楼。",
        "object_id": "ce232659-3a0e-406f-ab50-eb4100f8db51"
    },
    {
        "title": "梅道士水亭",
        "author": "孟浩然",
        "content": "傲吏非凡吏，名流即道流。隐居不可见，高论莫能酬。水接仙源近，山藏鬼谷幽。再来迷处所，花下问渔舟。",
        "object_id": "82f69bc1-db32-4ecf-8029-3c5a56f1e709"
    },
    {
        "title": "与王昌龄宴王道士房",
        "author": "孟浩然",
        "content": "归来卧青山，常梦游清都。漆园有傲吏，惠好在招呼。书幌神仙箓，画屏山海图。酌霞复对此，宛似入蓬壶。",
        "object_id": "268aae62-5eac-44ea-8f36-f6ef9314ea6e"
    },
    {
        "title": "同王九题就师山房",
        "author": "孟浩然",
        "content": "晚憩支公室，故人逢右军。轩窗避炎暑，翰墨动新文。竹蔽檐前日，雨随堦下云。周游清荫遍，吟卧夕阳曛。江静櫂歌歇，溪深樵语闻。归途未忍去，携手恋清芬。",
        "object_id": "ed5b191f-4753-4d8b-9bee-64a0158b3b6a"
    },
    {
        "title": "秦中感秋寄远上人",
        "author": "孟浩然",
        "content": "一丘常欲卧，三径苦无资。北土非吾愿，东林怀我师。黄金然桂尽，壮志逐年衰。日夕凉风至，闻蝉但益悲。",
        "object_id": "0613f575-4f07-4326-8591-603fb3d1da45"
    },
    {
        "title": "游景空寺兰若",
        "author": "孟浩然",
        "content": "龙象经行处，山腰度石关。屡迷青嶂合，时爱绿萝闲。宴息花林下，高谈竹屿间。寥寥隔尘事，疑是入鸡山。",
        "object_id": "d60e7f5f-9fd7-404a-aa1e-e3f0b5024526"
    },
    {
        "title": "送张舍人往江东（此诗见韦庄《又玄集》卷上。案《全唐诗》卷一七五作李白诗，题曰《关张舍人之江东》，诗同，不重录。惟第二句“正在秋风时”，《全唐诗》“在”字作“值”，三句“天晴一雁远”，“晴”字作“清”为异耳。〖《文苑英华》卷二六九、《唐文粹》卷十五、影宋本《李太白文集》卷十四皆收此诗为李白作。〗）",
        "author": "孟浩然",
        "content": "空。",
        "object_id": "2303e027-2b90-49cf-93db-7b28999081d6"
    },
    {
        "title": "韩大使东斋会岳上人诸学士",
        "author": "孟浩然",
        "content": "郡守虚陈榻，林间召楚材。山川祈雨毕，云物喜晴开。抗礼尊缝掖，临流揖渡杯。徒攀朱仲李，谁荐和羹梅。翰墨缘情制，高深以意裁。沧洲趣不远，何必问蓬莱。",
        "object_id": "b73bc857-289d-4b8a-b1f4-f49b51eaae23"
    },
    {
        "title": "襄阳公宅饮",
        "author": "孟浩然",
        "content": "窈窕夕阳佳，䒠茸春色好。欲觅淹留处，无过狭斜道。绮席卷龙须，香杯浮码碯。北林积修树，南池生别岛。手拨金翠花，心迷玉红草。谈笑光六义，发论明三倒。座非陈子惊，门还魏公扫。荣辱应无间，欢娱当共保。",
        "object_id": "395bcd77-f628-46a0-9b63-0a26fac694cc"
    },
    {
        "title": "冬至后过吴张二子檀溪别业",
        "author": "孟浩然",
        "content": "卜筑因自然，檀溪不更穿。园庐二友接，水竹数家连。直与南山对，非关选地偏。草堂时偃曝，兰枻日周旋。外事情都远，中流性所便。闲垂太公钓，兴发子猷船。余亦幽栖者，经过窃慕焉。梅花残腊月，柳色半春天。鸟泊随阳雁，鱼藏缩项鳊。停杯问山简，何似习池边。",
        "object_id": "6f5c711f-ebf4-4e7c-add1-3702325489c3"
    },
    {
        "title": "宿永嘉江寄山阴崔少府国辅",
        "author": "孟浩然",
        "content": "我行穷水国，君使入京华。相去日千里，孤帆天一涯。卧闻海潮至，起视江月斜。",
        "object_id": "e54d3a06-8591-4a33-8c6b-05c2fff77b45"
    },
    {
        "title": "陪李侍御访聪上人禅居",
        "author": "孟浩然",
        "content": "欣逢柏台友，共谒聪公禅。石室无人到，绳床见虎眠。阴崖常抱雪，枯涧为生泉。出处虽云异，同欢在法筵。",
        "object_id": "4d19e8d9-4fbb-4d8d-9edf-40b941d3b05b"
    },
    {
        "title": "上巳日涧南园期王山人陈七诸公不至",
        "author": "孟浩然",
        "content": "摇艇候明发，花源弄晚春。在山怀绮季，临汉忆荀陈。上巳期三月，浮杯兴十旬。坐歌空有待，行乐恨无邻。日晚兰亭北，烟开曲水滨。浴蚕逢姹女，采艾值幽人。石壁堪题序，沙场好解绅。群公望不至，虚掷此芳晨。",
        "object_id": "56d4bead-dc1a-46d3-a927-219029cce60f"
    },
    {
        "title": "寻香山湛上人",
        "author": "孟浩然",
        "content": "朝游访名山，山远在空翠。氛氲亘百里，日入行始至。杖策寻故人，解鞭暂停骑。石门殊豁险，篁迳转森邃。法侣欣相逢，清谈晓不寐。平生慕真隐，累日探奇异。野老朝入田，山僧暮归寺。松泉多逸响，苔壁饶古意。谷口闻钟声，林端识香气。愿言投此山，身世两相弃。",
        "object_id": "31c2aef7-133f-4151-950e-7eea2865a9e1"
    },
    {
        "title": "齿坐呈山南诸隐",
        "author": "孟浩然",
        "content": "习公有遗坐，高在白云陲。樵子不见识，山僧赏自知。以余为好事，携手一来窥。竹露闲夜滴，松风清昼吹。从来抱微尚，况复感前规。于此无奇策，苍生奚以为。",
        "object_id": "f1a361f1-4112-403d-a52d-e3331caa52b0"
    },
    {
        "title": "游精思观回王白云在后",
        "author": "孟浩然",
        "content": "出谷未停午，到家日已曛。回瞻下山路，但见牛羊群。樵子暗相失，草虫寒不闻。衡门犹未掩，伫立望夫君。",
        "object_id": "d9119ad9-0cb7-46f0-b713-1bc42f5efe88"
    },
    {
        "title": "夏日辨玉法师茅斋",
        "author": "孟浩然",
        "content": "夏日茅斋里，无风坐亦凉。竹林深笋穊，藤架引梢长。燕觅巢窠处，蜂来造蜜房。物华皆可玩，花橤四时芳。",
        "object_id": "ffcb1174-6051-471d-bc51-4f7b74b04e65"
    },
    {
        "title": "上巳洛中寄王九迥",
        "author": "孟浩然",
        "content": "卜洛成周地，浮杯上巳筵。鬬鸡寒食下，走马射堂前。垂柳金堤合，平沙翠幕连。不知王逸少，何处会群贤。",
        "object_id": "4424d55d-0179-4785-9660-4c8df95419c5"
    },
    {
        "title": "云门寺西六七里闻符公兰若最幽与薛八同往",
        "author": "孟浩然",
        "content": "谓予独迷方，逢子亦在野。结交指松柏，问法寻兰若。小溪劣容舟，怪石屡惊马。所居最幽绝，所住皆静者。云簇兴座隅，天空落阶下。上人亦何闻，尘念都已舍。四禅合真如，一切是虚假。愿承甘露润，喜得惠风洒。依止托山门，谁能效丘也。",
        "object_id": "893eee5a-08bd-4308-b019-b7d6a692db95"
    },
    {
        "title": "西山寻辛谔",
        "author": "孟浩然",
        "content": "漾舟寻水便，因访故人居。落日清川里，谁言独羡鱼。石潭窥洞彻，沙岸历纡徐。竹屿见垂钓，茅斋闻读书。款言忘景夕，清兴属凉初。回也一瓢饮，贤哉常晏如。",
        "object_id": "14f2da14-aaf6-41e0-8f4e-6252eeb6043d"
    },
    {
        "title": "与张折冲游耆阇寺",
        "author": "孟浩然",
        "content": "释子弥天秀，将军武库才。横行塞北尽，独步汉南来。贝叶传金口，山楼作赋开。因君振嘉藻，江楚气雄哉。",
        "object_id": "40f5b51a-791b-4b78-952e-82e288cda0fe"
    },
    {
        "title": "来阇黎新亭作",
        "author": "孟浩然",
        "content": "八解禅林秀，三明给苑才。地偏香界远，心净水亭开。傍险山查立，寻幽石迳回。瑞花长自下，灵药岂须栽。碧网交红树，清泉尽绿苔。戏鱼闻法聚，闲鸟诵经来。弃象玄应悟，忘言理必该。静中何所得，吟咏也徒哉。",
        "object_id": "ab7dc33f-eee5-4a87-961f-1e1606cf7549"
    },
    {
        "title": "题长安主人壁",
        "author": "孟浩然",
        "content": "久废南山田，叨陪东阁贤。欲随平子去，犹未献甘泉。枕籍琴书满，褰帷远岫连。我来如昨日，庭树忽鸣蝉。促织惊寒女，秋风感长年。授衣当九月，无褐竟谁怜。",
        "object_id": "6e5d7a31-e3ec-495d-a383-33bc585b976f"
    },
    {
        "title": "闻裴侍御朏自襄州司户除豫州司户因以投寄",
        "author": "孟浩然",
        "content": "故人荆府掾，尚有柏台威。移职自樊衍，芳声闻帝畿。昔余卧林巷，载酒过柴扉。松菊无时赏，乡园欲懒归。",
        "object_id": "ed983c5a-2e44-40b1-8393-93b64c6820f9"
    },
    {
        "title": "行出东山望汉川",
        "author": "孟浩然",
        "content": "异县非吾土，连山尽绿篁。平田出郭少，盘坂入云长。万壑归于汉，千峰划彼苍。猿声乱楚峡，人语带巴乡。石上攒椒树，藤间缀蜜房。雪余春未煖，岚解昼初阳。征马疲登顿，归帆爱渺茫。坐欣沿溜下，信宿见维桑。",
        "object_id": "c01f9163-b9a6-4673-962c-80aac7ede94e"
    },
    {
        "title": "宿天台桐柏观",
        "author": "孟浩然",
        "content": "海行信风帆，夕宿逗云岛。缅寻沧洲趣，近爱赤城好。扪萝亦践苔，辍櫂恣探讨。息阴憩桐柏，采秀弄芝草。鹤唳清露垂，鸡鸣信潮早。愿言解缨绂，从此去烦恼。高步凌四明，玄踪得三老。纷吾远游意，学彼长生道。日夕望三山，云涛空浩浩。",
        "object_id": "f1366a20-e085-4e4a-9a79-645be7e27a63"
    },
    {
        "title": "宿立公房",
        "author": "孟浩然",
        "content": "支遁初求道，深公笑买山。何如石岩趣，自入户庭间。苔润春泉满，萝轩夜月闲。能令许玄度，吟卧不知还。",
        "object_id": "e4edaf23-405c-4ace-9882-c347bc3ea45d"
    },
    {
        "title": "游精思题观主山房",
        "author": "孟浩然",
        "content": "误入桃源里，初怜竹迳深。方知仙子宅，未有世人寻。舞鹤过闲砌，飞猿啸密林。渐通玄妙理，深得坐忘心。",
        "object_id": "47b4773e-03fc-4234-a59e-5e5c4c153a29"
    },
    {
        "title": "江上寄山阴崔少府国辅",
        "author": "孟浩然",
        "content": "春堤杨柳发，忆与故人期。草木本无意，荣枯自有时。山阴定远近，江上日相思。不及兰亭会，空吟祓禊诗。",
        "object_id": "cfae0d5d-d438-4aba-aa2d-436880c795cd"
    },
    {
        "title": "寻陈逸人故居",
        "author": "孟浩然",
        "content": "人事一朝尽，荒芜三径休。始闻漳浦卧，奄作岱宗游。池水犹含墨，风云已落秋。今宵泉壑里，何处觅藏舟。",
        "object_id": "4ccd9712-a50d-47f4-b603-bafe4a879f53"
    },
    {
        "title": "岘潭作",
        "author": "孟浩然",
        "content": "石潭傍隈隩，沙岸晓夤缘。试垂竹竿钓，果得槎头鳊。美人骋金错，纤手脍红鲜。因谢陆内史，莼羹何足传。",
        "object_id": "1338a23c-19fc-4e56-b634-984b02e7fff0"
    },
    {
        "title": "寻梅道士",
        "author": "孟浩然",
        "content": "彭泽先生柳，山阴道士鹅。我来从所好，停策汉阴多。重以观鱼乐，因之鼓枻歌。崔徐迹未朽，千载揖清波。",
        "object_id": "5f8e93b2-34fa-4d15-b7e2-fe3672e76753"
    },
    {
        "title": "夜泊宣城界",
        "author": "孟浩然",
        "content": "西塞沿江岛，南陵问驿楼。湖平津济阔，风止客帆收。去去怀前浦，茫茫泛夕流。石逢罗刹碍，山泊敬亭幽。火识梅根冶，烟迷杨叶洲。离家复水宿，相伴赖沙鸥。",
        "object_id": "a39cd422-7092-479b-9131-7fcb40531622"
    },
    {
        "title": "夜泊庐江闻故人在东寺以诗寄之",
        "author": "孟浩然",
        "content": "江路经庐阜，松门入虎谿。闻君寻寂乐，清夜宿招提。石镜山精怯，禅枝怖鸽栖。一灯如悟道，为照客心迷。",
        "object_id": "0a60a215-c9ac-4290-9870-84f852b0f537"
    },
    {
        "title": "题终南翠微寺空上人房",
        "author": "孟浩然",
        "content": "翠微终南里，雨后宜返照。闭关久沈冥，杖策一登眺。遂造幽人室，始知静者妙。儒道虽异门，云林颇同调。两心相喜得，毕景共谈笑。暝还高窗眠，时见远山烧。缅怀赤城标，更忆临海峤。风泉有清音，何必苏门啸。",
        "object_id": "771875f8-d1a0-44a4-a84f-c4a2f281b5b6"
    },
    {
        "title": "晚春题远上人南亭",
        "author": "孟浩然",
        "content": "给园支遁隐，虚寂养身和。春晚群木秀，间关黄鸟歌。林栖居士竹，池养右军鹅。炎月北窗下，清风期再过。",
        "object_id": "aa0cc741-a21b-42e7-8f47-c2553bdec94e"
    },
    {
        "title": "初年乐城馆中卧疾怀归作",
        "author": "孟浩然",
        "content": "异县天隅僻，孤帆海畔过。往来乡信断，留滞客情多。腊月闻雷震，东风感岁和。蛰虫惊户穴，巢鹊眄庭柯。徒对芳尊酒，其如伏枕何。归屿理舟楫，江海正无波。",
        "object_id": "b18a462a-cc8a-4e4e-924d-7c4752ca1c73"
    },
    {
        "title": "宿桐庐江寄广陵旧游",
        "author": "孟浩然",
        "content": "山暝闻猿愁，沧江急夜流。风鸣两岸叶，月照一孤舟。建德非吾土，维扬忆旧游。还将两行泪，遥寄海西头。",
        "object_id": "b1dad78c-4dd8-4b99-b37b-741ed761f26a"
    },
    {
        "title": "陪姚使君题惠上人房",
        "author": "孟浩然",
        "content": "带雪梅初煖，含烟柳尚青。来窥童子偈，得听法王经。会理知无我，观空厌有形。迷心应觉悟，客思未遑宁。",
        "object_id": "37e43255-8176-414b-858f-fa0cf69bc970"
    },
    {
        "title": "下灨石",
        "author": "孟浩然",
        "content": "灨石三百里，沿洄千嶂间。沸声常活活，洊势亦潺潺。跳沫鱼龙沸，垂藤猿狖攀。榜人苦奔峭，而我忘险难。放溜情弥惬，登舻目自闲。暝帆何处宿，遥指落星湾。",
        "object_id": "c8f6bc70-e056-460f-9ad3-f0b53f20f1fe"
    },
    {
        "title": "醉后赠马四",
        "author": "孟浩然",
        "content": "四海重然诺，吾尝闻白眉。秦城游侠客，相得半酣时。",
        "object_id": "5461fb74-6384-4ca7-a500-5e5995c78515"
    },
    {
        "title": "初春汉中漾舟",
        "author": "孟浩然",
        "content": "羊公岘山下，神女汉皋曲。雪罢冰复开，春潭千丈绿。轻舟恣来往，探玩无厌足。波影摇妓钗，沙光逐人目。倾杯鱼鸟醉，联句莺花续。良会难再逢，日入须秉烛。",
        "object_id": "22be6369-771a-4154-b989-5328ae459209"
    },
    {
        "title": "题大禹寺义公禅房",
        "author": "孟浩然",
        "content": "义公习禅处，结构依空林。户外一峰秀，阶前群壑深。夕阳连雨足，空翠落庭阴。看取莲花净，应知不染心。",
        "object_id": "965506ed-7133-4826-ad87-abdabc3e23d8"
    },
    {
        "title": "南还舟中寄袁太祝",
        "author": "孟浩然",
        "content": "沿溯非便习，风波厌苦辛。忽闻迁谷鸟，来报五陵春。岭北回征帆，巴东问故人。桃源何处是，游子正迷津。",
        "object_id": "3f88c34b-1018-4218-a9a6-5a92e79ac637"
    },
    {
        "title": "寻白鹤岩张子容隐居",
        "author": "孟浩然",
        "content": "白鹤青岩半，幽人有隐居。阶庭空水石，林壑罢樵渔。岁月青松老，风霜苦竹疏。睹兹怀旧业，回策返吾庐。",
        "object_id": "56c3b0c4-e278-4ff4-af07-1febf280e064"
    },
    {
        "title": "赠王九",
        "author": "孟浩然",
        "content": "日暮田家远，山中勿久淹。归人须早去，稚子望陶潜。",
        "object_id": "950b73a7-fe4b-4602-8464-1879af1808c0"
    },
    {
        "title": "相和歌辞 大堤行",
        "author": "孟浩然",
        "content": "大堤行乐处，车马相驰突。岁岁春草生，踏青二三月。王孙挟珠弹，游女矜罗袜。携手今莫同，江花为谁发。",
        "object_id": "5022a1cb-449b-4dcc-8b78-33e9e5914d02"
    },
    {
        "title": "东陂遇雨率尔贻谢南池",
        "author": "孟浩然",
        "content": "田家春事起，丁壮就东陂。殷殷雷声作，森森雨足垂。海虹晴始见，河柳润初移。予意在耕凿，因君问土宜。",
        "object_id": "bd3c576b-1fa2-4505-bc95-7556193d67f6"
    },
    {
        "title": "宿业师山房期丁大不至",
        "author": "孟浩然",
        "content": "夕阳度西岭，群壑倏已暝。松月生夜凉，风泉满清听。樵人归欲尽，烟鸟栖初定。之子期宿来，孤琴候萝迳。",
        "object_id": "3e504df9-b22d-480e-9e7c-9f8ab8591b91"
    },
    {
        "title": "登岘山亭寄晋陵张少府",
        "author": "孟浩然",
        "content": "岘首风湍急，云帆若鸟飞。凭轩试一问，张翰欲来归。",
        "object_id": "dc934d30-29bf-4462-ba32-38021191e2fd"
    },
    {
        "title": "题融公兰若",
        "author": "孟浩然",
        "content": "精舍买金开，流泉遶砌回。芰荷薰讲席，松柏映香台。法雨晴飞去，天花昼下来。谈玄殊未已，归骑夕阳催。",
        "object_id": "974bfa5a-da38-4c0f-936f-c7849571d758"
    },
    {
        "title": "过景空寺故融公兰若",
        "author": "孟浩然",
        "content": "池上青莲宇，林间白马泉。故人成异物，过客独潸然。既礼新松塔，还寻旧石筵。平生竹如意，犹挂草堂前。",
        "object_id": "23410e2c-9358-4604-96bc-13506f2b2ca9"
    },
    {
        "title": "送朱大入秦",
        "author": "孟浩然",
        "content": "游人武陵去，宝剑直千金。分手脱相赠，平生一片心。",
        "object_id": "9377b2a8-066c-4fc7-8f1f-2a04bffa75b9"
    },
    {
        "title": "行至汝坟寄卢征君",
        "author": "孟浩然",
        "content": "行乏憩予驾，依然见汝坟。洛川方罢雪，嵩嶂有残云。曳曳半空里，明明五色分。聊题一时兴，因寄卢征君。",
        "object_id": "6f0a1a53-c25f-4ab2-9a62-4bfa8e60b0d6"
    },
    {
        "title": "送友人之京",
        "author": "孟浩然",
        "content": "君登青云去，予望青山归。云山从此别，泪湿薜萝衣。",
        "object_id": "a7947239-6143-493d-8fc9-d2512a70151d"
    },
    {
        "title": "题张野人园庐",
        "author": "孟浩然",
        "content": "与君园庐并，微尚颇亦同。耕钓方自逸，壶觞趣不空。门无俗士驾，人有上皇风。何处先贤传，惟称庞德公。",
        "object_id": "0d6cbe25-f63a-448c-8b1f-a5dd2df5ad51"
    },
    {
        "title": "送张郎中迁京",
        "author": "孟浩然",
        "content": "碧溪常共赏，朱邸忽迁荣。豫有相思意，闻君琴上声。",
        "object_id": "771d396c-e668-4b45-ac81-74b9b7dc4ad4"
    },
    {
        "title": "耶溪泛舟",
        "author": "孟浩然",
        "content": "落景馀清辉，轻桡弄溪渚。澄明爱水物，临泛何容与。白首垂钓翁，新妆浣纱女。相看似相识，脉脉不得语。",
        "object_id": "83c44c92-0198-4004-892f-a1d34a6858da"
    },
    {
        "title": "寄天台道士",
        "author": "孟浩然",
        "content": "海上求仙客，三山望几时。焚香宿华顶，裛露采灵芝。屡蹑莓苔滑，将寻汗漫期。倘因松子去，长与世人辞。",
        "object_id": "ef0c3a46-8e2f-467e-a93d-8b28da121a51"
    },
    {
        "title": "李少府与杨九再来",
        "author": "孟浩然",
        "content": "弱岁早登龙，今来喜再逢。如何春月柳，犹忆岁寒松。烟火临寒食，笙歌达曙钟。喧喧鬬鸡道，行乐羡朋从。",
        "object_id": "f11c01e5-4f3d-4790-9460-a09b223c9123"
    },
    {
        "title": "彭蠡湖中望庐山",
        "author": "孟浩然",
        "content": "太虚生月晕，舟子知天风。挂席候明发，眇漫平湖中。中流见匡阜，势压九江雄。黤黕容霁色，峥嵘当晓空。香炉初上日，瀑布喷成虹。久欲追尚子，况兹怀远公。我来限于役，未暇息微躬。淮海途将半，星霜岁欲穷。寄言岩栖者，毕趣当来同。",
        "object_id": "752944d2-bcb8-4036-a780-c86fd953f2ca"
    },
    {
        "title": "同张将蓟门观灯",
        "author": "孟浩然",
        "content": "异俗非乡俗，新年改故年。蓟门看火树，疑是烛龙然。",
        "object_id": "c17cf6be-bfee-4fef-8357-aa8090f62ddd"
    },
    {
        "title": "唐城馆中早发寄杨使君",
        "author": "孟浩然",
        "content": "犯霜驱晓驾，数里见唐城。旅馆归心逼，荒村客思盈。访人留后信，策蹇赴前程。欲识离魂断，长空听雁声。",
        "object_id": "c7e4d9b9-671b-4e85-b425-9ebe6009d1e8"
    },
    {
        "title": "张郎中梅园中",
        "author": "孟浩然",
        "content": "绮席铺兰杜，珠盘折芰荷。故园留不住，应是恋弦歌。",
        "object_id": "d50e6d9c-f94f-46e5-95e3-24e745f58681"
    },
    {
        "title": "涧南即事贻皎上人",
        "author": "孟浩然",
        "content": "弊庐在郭外，素产惟田园。左右林野旷，不闻朝市喧。钓竿垂北涧，樵唱入南轩。书取幽栖事，将寻静者论。",
        "object_id": "52ace890-c01e-4336-bb15-3678b9ee5937"
    },
    {
        "title": "寻张五回夜园作",
        "author": "孟浩然",
        "content": "闻就庞公隐，移居近洞湖。兴来林是竹，归卧谷名愚。挂席樵风便，开轩琴月孤。岁寒何用赏，霜落故园芜。",
        "object_id": "7a8980bc-3acf-4173-909b-5a15ac7b990c"
    },
    {
        "title": "北涧泛舟",
        "author": "孟浩然",
        "content": "北涧流恒满，浮舟触处通。沿洄自有趣，何必五湖中。",
        "object_id": "a7aad8ae-2aec-488d-810a-788fba40d1f1"
    },
    {
        "title": "登鹿门山",
        "author": "孟浩然",
        "content": "清晓因兴来，乘流越江岘。沙禽近方识，浦树遥莫辨。渐至鹿门山，山明翠微浅。岩潭多屈曲，舟檝屡回转。昔闻庞德公，采药遂不返。金涧饵芝术，石床卧苔藓。纷吾感耆旧，结揽事攀践。隐迹今尚存，高风邈已远。白云何时去，丹桂空偃蹇。探讨意未穷，回艇夕阳晚。",
        "object_id": "0236836c-e75b-4b63-bf8d-46439dc02df9"
    },
    {
        "title": "裴司士员司户见寻",
        "author": "孟浩然",
        "content": "府僚能枉驾，家酝复新开。落日池上酌，清风松下来。厨人具鸡黍，稚子摘杨梅。谁道山公醉，犹能骑马回。",
        "object_id": "8c855bc1-4c16-4e4f-8154-7fc0626c4ec7"
    },
    {
        "title": "游明禅师西山兰若",
        "author": "孟浩然",
        "content": "西山多奇状，秀出倚前楹。停午收彩翠，夕阳照分明。吾师住其下，禅坐证无生。结庐就嵌窟，剪苕通往行。谈空对樵叟，授法与山精。日暮方辞去，田园归冶城。",
        "object_id": "c1443129-8490-43d0-8520-63386cf8782a"
    },
    {
        "title": "重酬李少府见赠",
        "author": "孟浩然",
        "content": "养疾衡檐下，由来浩气真。五行将禁火，十步任寻春。致敬惟桑梓，邀欢即主人。回看后雕色，青翠有松筠。",
        "object_id": "f4b0bd05-ca33-4464-b8f3-878cdc829016"
    },
    {
        "title": "春中喜王九相寻",
        "author": "孟浩然",
        "content": "二月湖水清，家家春鸟鸣。林花扫更落，径草踏还生。酒伴来相命，开尊共解酲。当杯已入手，歌妓莫停声。",
        "object_id": "c1cb5334-51e5-4c2b-b791-2bc74d5d693e"
    },
    {
        "title": "洛中访袁拾遗不遇",
        "author": "孟浩然",
        "content": "洛阳访才子，江岭作流人。闻说梅花早，何如北地春。",
        "object_id": "3a84fa6e-4dd0-4e4e-a236-a159949b27ca"
    },
    {
        "title": "李氏园林卧疾",
        "author": "孟浩然",
        "content": "我爱陶家趣，园林无俗情。春雷百卉坼，寒食四邻清。伏枕嗟公干，归山羡子平。年年白社客，空滞洛阳城。",
        "object_id": "041749fb-f22e-49be-895a-9bd55d5bc691"
    },
    {
        "title": "春晓",
        "author": "孟浩然",
        "content": "春眠不觉晓，处处闻啼鸟。夜来风雨声，花落知多少。",
        "object_id": "cb168b3b-d104-4df7-9868-1e1225ddb941"
    },
    {
        "title": "九日怀襄阳",
        "author": "孟浩然",
        "content": "去国似如昨，倏然经杪秋。岘山不可见，风景令人愁。谁采篱下菊，应闲池上楼。宜城多美酒，归与葛彊游。",
        "object_id": "811368c7-06fb-4de0-b8a4-2af293cf0d4c"
    },
    {
        "title": "寻菊花潭主人不遇",
        "author": "孟浩然",
        "content": "行至菊花潭，村西日已斜。主人登高去，鸡犬空在家。",
        "object_id": "05214923-ffd7-46bf-8d9a-184baed55542"
    },
    {
        "title": "檀溪寻故人",
        "author": "孟浩然",
        "content": "花伴成龙竹，池分跃马溪。田园人不见，疑向洞中栖。",
        "object_id": "6c385476-c68a-4ba6-8c8d-ae240d544d6e"
    },
    {
        "title": "初出关旅亭夜坐怀王大校书",
        "author": "孟浩然",
        "content": "向夕槐烟起，葱茏池馆曛。客中无偶坐，关外惜离群。烛至萤光灭，荷枯雨滴闻。永怀芸阁友，寂寞滞[扬]云。",
        "object_id": "1eccf8c0-9664-4a4c-ba4c-71942bd3d5c9"
    },
    {
        "title": "张七及辛大见寻南亭醉作",
        "author": "孟浩然",
        "content": "山公能饮酒，居士好弹筝。世外交初得，林中契已幷。纳凉风飒至，逃暑日将倾。便就南亭里，余尊惜解酲。",
        "object_id": "58d404f3-989e-464e-843b-380f90c154aa"
    },
    {
        "title": "登望楚山最高顶",
        "author": "孟浩然",
        "content": "山水观形胜，襄阳美会稽。最高唯望楚，曾未一攀跻。石壁疑削成，众山比全低。晴明试登陟，目极无端倪。云梦掌中小，武陵花处迷。暝还归骑下，萝月映深谿。",
        "object_id": "220cabf0-4db3-4bf4-9897-fdbf0a25b579"
    },
    {
        "title": "过故人庄",
        "author": "孟浩然",
        "content": "故人具鸡黍，邀我至田家。绿树村边合，青山郭外斜。开筵面场圃，把酒话桑麻。待到重阳日，还来就菊花。",
        "object_id": "9309205e-1d08-4a7b-99ef-4a05a9ee4370"
    },
    {
        "title": "疾愈过龙泉寺精舍呈易业二公",
        "author": "孟浩然",
        "content": "停午闻山钟，起行散愁疾。寻林采芝去，转谷松翠密。傍见精舍开，长廊饭僧毕。石渠流雪水，金子耀霜橘。竹房思旧游，过憩终永日。入洞窥石髓，傍崖采蜂蜜。日暮辞远公，虎溪相送出。",
        "object_id": "aade0f4a-6f9b-4239-85ca-725b32795b6d"
    },
    {
        "title": "人日登南阳驿门亭子怀汉川诸友",
        "author": "孟浩然",
        "content": "朝来登陟处，不似艳阳时。异县殊风物，羁怀多所思。剪花惊岁早，看柳讶春迟。未有南飞雁，裁书欲寄谁。",
        "object_id": "258a24ef-f6c4-4d4a-a5f8-75274a7ec3a5"
    },
    {
        "title": "扬子津望京口",
        "author": "孟浩然",
        "content": "北固临京口，夷山近海滨。江风白浪起，愁杀渡头人。",
        "object_id": "8a1025ff-9245-4515-89e8-6383d60fd8c1"
    },
    {
        "title": "岁暮归南山",
        "author": "孟浩然",
        "content": "北阙休上书，南山归敝庐。不才明主弃，多病故人疏。白发催年老，青阳逼岁除。永怀愁不寐，松月夜窗虚。",
        "object_id": "542cb326-1037-4bd9-b0f6-6479d165dc4c"
    },
    {
        "title": "早寒江上有怀",
        "author": "孟浩然",
        "content": "木落雁南度，北风江上寒。我家襄水上，遥隔楚云端。乡泪客中尽，孤帆天际看。迷津欲有问，平海夕漫漫。",
        "object_id": "8e18183e-5a58-4805-b672-1726969d6526"
    },
    {
        "title": "南山下与老圃期种瓜",
        "author": "孟浩然",
        "content": "樵牧南山近，林闾北郭赊。先人留素业，老圃作邻家。不种千株橘，惟资五色瓜。邵平能就我，开径剪蓬麻。",
        "object_id": "9fd845d2-6948-480f-879e-019e40d2e32d"
    },
    {
        "title": "万山潭作",
        "author": "孟浩然",
        "content": "垂钓坐盘石，水清心亦闲。鱼行潭树下，猿挂岛藤间。游女昔解佩，传闻于此山。求之不可得，沿月櫂歌还。",
        "object_id": "34beee01-7e97-4e2d-b1df-015523f16fda"
    },
    {
        "title": "溯江至武昌",
        "author": "孟浩然",
        "content": "家本洞湖上，岁时归思催。客心徒欲速，江路苦邅回。残冻因风解，新正度腊开。行看武昌柳，髣髴映楼台。",
        "object_id": "49642de8-9fce-42fa-a30e-e67d80a92ec9"
    },
    {
        "title": "闲园怀苏子",
        "author": "孟浩然",
        "content": "林园虽少事，幽独自多违。向夕开帘坐，庭阴落景微。鸟过烟树宿，萤傍水轩飞。感念同怀子，京华去不归。",
        "object_id": "db81cdd3-a240-4b47-b8d6-e54e3c59ac1a"
    },
    {
        "title": "同储十二洛阳道中作",
        "author": "孟浩然",
        "content": "珠弹繁华子，金羁游侠人。酒酣白日暮，走马入红尘。",
        "object_id": "80d1c689-314f-4fa0-86a6-20aca2182425"
    },
    {
        "title": "同卢明府饯张郎中除义王府司马海园作",
        "author": "孟浩然",
        "content": "上国山河列，贤王邸第开。故人分职去，潘令宠行来。冠盖趋梁苑，江湘失楚材。豫愁轩骑动，宾客散池台。",
        "object_id": "a700f2fb-51fb-4886-8cc8-1c6565ee9c45"
    },
    {
        "title": "舟中晓望",
        "author": "孟浩然",
        "content": "挂席东南望，青山水国遥。舳舻争利涉，来往接风潮。问我今何去，天台访石桥。坐看霞色晓，疑是赤城标。",
        "object_id": "f59f3b55-df15-4226-b0bf-4103bb74e1a1"
    },
    {
        "title": "与黄侍御北津泛舟",
        "author": "孟浩然",
        "content": "津无蛟龙患，日夕常安流。本欲避骢马，何如同鹢舟。岂伊今日幸，曾是昔年游。莫奏琴中鹤，且随波上鸥。堤缘九里郭，山面百城楼。自顾躬耕者，才非管乐俦。闻君荐草泽，从此泛沧洲。",
        "object_id": "91e92f66-319c-4cf5-b5c0-08938846a812"
    },
    {
        "title": "自洛之越",
        "author": "孟浩然",
        "content": "皇皇三十载，书剑两无成。山水寻吴越，风尘厌洛京。扁舟泛湖海，长揖谢公卿。且乐杯中物，谁论世上名。",
        "object_id": "02214ffe-3a50-4e2c-8dca-038d928eff3b"
    },
    {
        "title": "初下浙江舟中口号",
        "author": "孟浩然",
        "content": "八月观潮罢，三江越海浔。回瞻魏阙路，空复子牟心。",
        "object_id": "6632feca-d12b-48d4-b90f-5274c1fecaff"
    },
    {
        "title": "送张子容进士赴举",
        "author": "孟浩然",
        "content": "夕曛山照灭，送客出柴门。惆怅野中别，殷勤岐路言。茂林予偃息，乔木尔飞翻。无使谷风诮，须令友道存。",
        "object_id": "979af412-5c5f-4252-9134-e42de27da386"
    },
    {
        "title": "宿建德江",
        "author": "孟浩然",
        "content": "移舟泊烟渚，日暮客愁新。野旷天低树，江清月近人。",
        "object_id": "0bed9b02-991e-4e28-b631-86640147a712"
    },
    {
        "title": "洗然弟竹亭",
        "author": "孟浩然",
        "content": "吾与二三子，平生结交深。俱怀鸿鹄志，昔有鹡鸰心。逸气假毫翰，清风在竹林。达是酒中趣，琴上偶然音。",
        "object_id": "fc1488a1-dbea-4dda-9917-33b19d463cc9"
    },
    {
        "title": "送张参明经举兼向泾州觐省",
        "author": "孟浩然",
        "content": "十五彩衣年，承欢慈母前。孝廉因岁贡，怀橘向秦川。四座推文举，中郎许仲宣。泛舟江上别，谁不仰神仙。",
        "object_id": "3e114ed7-43c7-4362-b26d-fa3e003e2e40"
    },
    {
        "title": "途中遇晴",
        "author": "孟浩然",
        "content": "已失巴陵雨，犹逢蜀坂泥。天开斜景遍，山出晚云低。余湿犹霑草，残流尚入溪。今宵有明月，乡思远凄凄。",
        "object_id": "3e11173c-add7-4d51-a7c7-9fa28a194396"
    },
    {
        "title": "送张祥之房陵",
        "author": "孟浩然",
        "content": "我家南渡头，惯习野人舟。日夕弄清浅，林湍逆上流。山河据形胜，天地生豪酋。君意在利往，知音期自投。",
        "object_id": "1a85b668-87ea-4e34-a0fc-8f35290cd205"
    },
    {
        "title": "夕次蔡阳馆",
        "author": "孟浩然",
        "content": "日暮马行疾，城荒人住稀。听歌知近楚，投馆忽如归。鲁堰田畴广，章陵气色微。明朝拜嘉庆，须著老莱衣。",
        "object_id": "63d8dea3-4da6-4eca-888b-5005050c3909"
    },
    {
        "title": "问舟子",
        "author": "孟浩然",
        "content": "向夕问舟子，前程复几多。湾头正堪泊，淮里足风波。",
        "object_id": "ebb3d970-b5b1-4891-bc8d-fe0088ca52b1"
    },
    {
        "title": "山中逢道士云公",
        "author": "孟浩然",
        "content": "春余草木繁，耕种满田园。酌酒聊自劝，农夫安与言。忽闻荆山子，时出桃花源。采樵过北谷，卖药来西村。村烟日云夕，榛路有归客。杖策前相逢，依然是畴昔。邂逅欢觏止，殷勤叙离隔。谓予搏扶桑，轻举振六翮。奈何偶昌运，独见遗草泽。既笑接舆狂，仍怜孔丘厄。物情趋势利，吾道贵闲寂。偃息西山下，门庭罕人迹。何时还清溪，从尔炼丹液。",
        "object_id": "4b313eaa-8040-4f8d-b0d6-14c96c6e3e82"
    },
    {
        "title": "归至郢中",
        "author": "孟浩然",
        "content": "远游经海峤，返櫂归山阿。日夕见乔木，乡关在伐柯。愁随江路尽，喜入郢门多。左右看桑土，依然即匪他。",
        "object_id": "9c9a812b-17cd-4d10-8a03-a07611947a9d"
    },
    {
        "title": "他乡七夕",
        "author": "孟浩然",
        "content": "他乡逢七夕，旅馆益羇愁。不见穿针妇，空怀故国楼。绪风初减热，新月始临秋。谁忍窥河汉，迢迢问斗牛。",
        "object_id": "8a6b9883-ec6b-43cf-9378-22426db599f9"
    },
    {
        "title": "戏题",
        "author": "孟浩然",
        "content": "客醉眠未起，主人呼解酲。已言鸡黍熟，复道瓮头清。",
        "object_id": "64a2c649-a3cf-4553-8d46-679cb69c3acf"
    },
    {
        "title": "送吴宣从事",
        "author": "孟浩然",
        "content": "才有幕中士，宁无塞上勋。汉兵将灭虏，王粲始从军。旌斾边庭去，山川地脉分。平生一匕首，感激赠夫君。",
        "object_id": "e2b2a6b7-1588-463e-82c4-fc1d85d42778"
    },
    {
        "title": "夜泊牛渚趁薛八船不及",
        "author": "孟浩然",
        "content": "星罗牛渚夕，风退鹢舟迟。浦溆尝同宿，烟波忽间之。榜歌空里失，船火望中疑。明发泛潮海，茫茫何处期。",
        "object_id": "2c93ca3b-8719-4004-8515-140d83266788"
    },
    {
        "title": "送桓子之郢城礼",
        "author": "孟浩然",
        "content": "闻君驰彩骑，躞蹀指南荆。为结潘杨好，言过鄢郢城。摽梅诗有赠，羔雁礼将行。今夜神仙女，应来感梦情。",
        "object_id": "b7a009ac-e24e-49db-b9cd-906b490c475a"
    },
    {
        "title": "越中逢天台太乙子",
        "author": "孟浩然",
        "content": "仙穴逢羽人，停舻向前拜。问余涉风水，何处远行迈。登陆寻天台，顺流下吴会。兹山夙所尚，安得问灵怪。上逼青天高，俯临沧海大。鸡鸣见日出，常觌仙人斾。往来赤城中，逍遥白云外。莓苔异人间，瀑布当空界。福庭长自然，华顶旧称最。永此从之游，何当济所届。",
        "object_id": "506fb234-a294-4502-805e-3843c053d7f4"
    },
    {
        "title": "凉州词 一",
        "author": "孟浩然",
        "content": "浑成紫檀金屑文，作得琵琶声入云。胡地迢迢三万里，那堪马上送明君。",
        "object_id": "5346afe3-87f7-42fe-ac8c-894c2f4bdd20"
    },
    {
        "title": "凉州词 二",
        "author": "孟浩然",
        "content": "异方之乐令人悲，羌笛胡笳不用吹。坐看今夜关山月，思杀边城游侠儿。",
        "object_id": "6e41ffa4-7782-43d7-986a-6feacb837dae"
    },
    {
        "title": "送新安张少府归秦中",
        "author": "孟浩然",
        "content": "试登秦岭望秦川，遥忆青门春可怜。仲月送君从此去，瓜时须及邵平田。",
        "object_id": "ba5d5923-d1ff-4b93-879a-55944d3b1489"
    },
    {
        "title": "归旧隐",
        "author": "孟浩然",
        "content": "北阙辞天子，南山隐薜萝。（见《吟窗杂录》卷十四正字王玄《诗中旨格》引）（按：此二句疑为浩然《归故园作》“北阙休上书，南山归弊庐”之异文。）。",
        "object_id": "033df532-e37c-4314-9ca4-15c93b60161a"
    },
    {
        "title": "家园卧疾毕太祝曜见寻",
        "author": "孟浩然",
        "content": "伏枕旧游旷，笙簧劳梦思。平生重交结，迨此令人疑。冰室无煖气，炎云空赫曦。隙驹不暂驻，日听凉蝉悲。壮图哀未立，斑白恨吾衰。夫子自南楚，缅怀嵩汝期。顾予衡茅下，兼致禀物资。脱分趋庭礼，殷勤伐木诗。脱君车前鞅，设我园中葵。斗酒须寒兴，明朝难重持。",
        "object_id": "8271afe1-8fa7-4656-a5fd-2a4c9dd15df1"
    },
    {
        "title": "晓入南山",
        "author": "孟浩然",
        "content": "瘴气晓氛氲，南山复水云。鲲飞今始见，鸟堕旧来闻。地接长沙近，江从汨渚分。贾生曾吊屈，予亦痛斯文。",
        "object_id": "513a6fc8-e634-4955-9830-7b6f13da87eb"
    },
    {
        "title": "留别王侍御维",
        "author": "孟浩然",
        "content": "寂寂竟何待，朝朝空自归。欲寻芳草去，惜与故人违。当路谁相假，知音世所稀。秪应守索寞，还掩故园扉。",
        "object_id": "7f4cacb5-cde8-40de-9b14-e223879cc2f4"
    },
    {
        "title": "句",
        "author": "孟浩然",
        "content": "日暮马行疾，城荒人住稀。（见宋葛立方《韵语阳秋》卷十四）（《韵语阳秋》云：“余在毗陵，见孙润夫家有王维画孟浩然像，绢素败烂，丹青已渝。维题其上云：‘维尝见孟公吟曰：“日暮马行疾，城荒人住稀。”又吟云：“挂席数千里，名都未逢。泊舟香炉峰。”余因美其风调，至所舍图于素轴。’”）。",
        "object_id": "59d85daa-3622-4c1e-96f5-aeeb6a3053ed"
    },
    {
        "title": "白云先生王迥见访",
        "author": "孟浩然",
        "content": "闲归日无事，云卧昼不起。有客款柴扉，自云巢居子。居闲好芝术，采药来城市。家在鹿门山，常游涧泽水。手持白羽扇，脚步青芒履。闻道鹤书征，临流还洗耳。",
        "object_id": "b1d6086c-9973-45f3-891a-56eefc3801da"
    },
    {
        "title": "夜渡湘水",
        "author": "孟浩然",
        "content": "客舟贪利涉，暗里渡湘川。露气闻芳杜，歌声识采莲。榜人投岸火，渔子宿潭烟。行侣时相问，浔阳何处边。",
        "object_id": "1695f005-7a4d-4cce-8694-df08455000f5"
    },
    {
        "title": "途次望乡",
        "author": "孟浩然",
        "content": "客行愁落日，乡思重相催。况在他山外，天寒夕鸟来。雪深迷郢路，云暗失阳台。可叹凄惶子，高歌谁为媒。",
        "object_id": "efec7307-9053-4578-a033-b1c942f1672b"
    },
    {
        "title": "送杜十四之江南",
        "author": "孟浩然",
        "content": "荆吴相接水为乡，君去春江正淼茫。日暮征帆何处泊，天涯一望断人肠。",
        "object_id": "4fe885f2-1527-4702-8696-86d3b452022a"
    },
    {
        "title": "赴京途中遇雪",
        "author": "孟浩然",
        "content": "迢递秦京道，苍茫藏暮天。穷阴连晦朔，积雪满山川。落雁迷沙渚，饥乌集野田。客愁空伫立，不见有人烟。",
        "object_id": "50697800-8688-40ca-ac1a-43de223f5d12"
    },
    {
        "title": "早春润州送从弟还乡",
        "author": "孟浩然",
        "content": "兄弟游吴国，庭闱恋楚关。已多新岁感，更饯白眉还。归泛西江水，离筵北固山。乡园欲有赠，梅柳著先攀。",
        "object_id": "c2763c49-0c78-482f-abd0-bc341079771b"
    },
    {
        "title": "田园作",
        "author": "孟浩然",
        "content": "弊庐隔尘喧，惟先养恬素。卜邻近三径，植果盈千树。粤余任推迁，三十犹未遇。书剑时将晚，丘园日已暮。晨兴自多怀，昼坐常寡悟。冲天羡鸿鹄，争食羞鸡骛。望断金马门，劳歌采樵路。乡曲无知己，朝端乏亲故。谁能为扬雄，一荐甘泉赋。",
        "object_id": "34976884-7b4f-4cc1-9f80-076caf259a16"
    },
    {
        "title": "渡浙江问舟中人",
        "author": "孟浩然",
        "content": "潮落江平未有风，扁舟共济与君同。时时引领望天末，何处青山是越中。",
        "object_id": "3f0628cb-dfea-492b-b3a0-e81b609699b1"
    },
    {
        "title": "初秋",
        "author": "孟浩然",
        "content": "不觉初秋夜渐长，清风习习重凄凉。炎炎暑退茅斋静，堦下丛莎有露光。",
        "object_id": "2b598d5c-f1c6-40d0-9780-9dee106fa04c"
    },
    {
        "title": "赠韩襄客",
        "author": "孟浩然",
        "content": "只为阳台梦里狂，降来教作神仙客。（见《增修诗话总龟前集》卷十三引《诗史》）。",
        "object_id": "1119b1f3-956b-4caf-aded-b08c89bb1740"
    },
    {
        "title": "岘山饯房琯崔宗之",
        "author": "孟浩然",
        "content": "贵贱平生隔，轩车是日来。青阳一觏止，云路豁然开。祖道衣冠列，分亭驿骑催。方期九日聚，还待二星回。",
        "object_id": "a7af3c0b-3b9d-4c79-bb31-1c8786680fdd"
    },
    {
        "title": "永嘉上浦馆逢张八子容",
        "author": "孟浩然",
        "content": "逆旅相逢处，江村日暮时。众山遥对酒，孤屿共题诗。廨宇邻蛟室，人烟接岛夷。乡园万余里，失路一相悲。",
        "object_id": "f881c202-e9ce-4128-87f3-3a54dd4442dd"
    },
    {
        "title": "过融上人兰若",
        "author": "孟浩然",
        "content": "山头禅室挂僧衣，窗外无人水鸟飞。黄昏半在下山路，却听泉声恋翠微。",
        "object_id": "6bcc1566-337f-4c07-8de1-ffa9beb74b63"
    },
    {
        "title": "宿武阳即事",
        "author": "孟浩然",
        "content": "川暗夕阳尽，孤舟泊岸初。岭猿相叫啸，潭嶂似空虚。就枕灭明烛，扣舷闻夜渔。鸡鸣问何处，人物是秦余。",
        "object_id": "e2f17cab-6467-4451-a5d6-129727037dcc"
    },
    {
        "title": "采樵作",
        "author": "孟浩然",
        "content": "采樵入深山，山深树重叠。桥崩卧槎拥，路险垂藤接。日落伴将稀，山风拂萝衣。长歌负轻策，平野望烟归。",
        "object_id": "1ab8706d-2305-4651-ae36-6d47a6bd1c78"
    },
    {
        "title": "送谢录事之越",
        "author": "孟浩然",
        "content": "清旦江天迥，凉风西北吹。白云向吴会，征帆亦相随。想到耶溪日，应探禹穴奇。仙书倘相示，予在此山陲。",
        "object_id": "d77ca368-a416-4c01-a436-b5d1d3ead16b"
    },
    {
        "title": "渡扬子江",
        "author": "孟浩然",
        "content": "桂檝中流望，京江两畔明。林开扬子驿，山出润州城。海尽边阴静，江寒朔吹生。更闻枫叶下，淅沥度秋声。",
        "object_id": "8255598c-9ddd-44f0-b2a1-4e7fcb662dc8"
    },
    {
        "title": "自浔阳泛舟经明海",
        "author": "孟浩然",
        "content": "大江分九流，淼淼成水乡。舟子乘利涉，往来至浔阳。因之泛五湖，流浪经三湘。观涛壮枚发，吊屈痛沈湘。魏阙心恒在，金门诏不忘。遥怜上林雁，冰泮也回翔。",
        "object_id": "ae57919c-2a2a-45a6-b931-f0aad8edacbc"
    },
    {
        "title": "洛中送奚三还扬州",
        "author": "孟浩然",
        "content": "水国无边际，舟行共使风。羡君从此去，朝夕见乡中。予亦离家久，南归恨不同。音书若有问，江上会相逢。",
        "object_id": "849e9bc2-5db4-49ab-a177-61b0ed446705"
    },
    {
        "title": "田家元日",
        "author": "孟浩然",
        "content": "昨夜斗回北，今朝岁起东。我年已强仕，无禄尚忧农。桑野就耕父，荷锄随牧童。田家占气候，共说此年丰。",
        "object_id": "f8374b43-48b6-42be-993f-1465e20d113f"
    },
    {
        "title": "送元公之鄂渚寻观主张骖鸾",
        "author": "孟浩然",
        "content": "桃花春水涨，之子忽乘流。岘首辞蛟浦，江中问鹤楼。赠君青竹杖，送尔白蘋洲。应是神仙子，相期汗漫游。",
        "object_id": "3e221150-d0e2-44b8-b6e7-e4a791090b07"
    },
    {
        "title": "九日得新字",
        "author": "孟浩然",
        "content": "初九未成旬，重阳即此晨。登高闻古事，载酒访幽人。落帽恣欢饮，授衣同试新。茱萸正可佩，折取寄情亲。",
        "object_id": "d54601a1-c350-4df6-9183-11f1c5203318"
    },
    {
        "title": "送告八从军",
        "author": "孟浩然",
        "content": "男儿一片气，何必五车书。好勇方过我，多才便起予。运筹将入幕，养拙就闲居。正待功名遂，从君继两疏。",
        "object_id": "09a0f790-c9d1-4fa4-9029-87c601a34a0d"
    },
    {
        "title": "早发渔浦潭",
        "author": "孟浩然",
        "content": "东旭早光芒，渚禽已惊聒。卧闻渔浦口，桡声暗相拨。日出气象分，始知江湖阔。美人常晏起，照影弄流沫。饮水畏惊猿，祭鱼时见獭。舟行自无闷，况值晴景豁。",
        "object_id": "81e1e6c2-2dbb-4650-b7a7-1ec27257fe25"
    },
    {
        "title": "送王五昆季省觐",
        "author": "孟浩然",
        "content": "公子恋庭闱，劳歌涉海涯。水乘舟檝去，亲望老莱归。斜日催乌鸟，清江照彩衣。平生急难意，遥仰鹡鸰飞。",
        "object_id": "ca9800b7-d993-466d-90f1-7a51e80c3bb6"
    },
    {
        "title": "送崔遏",
        "author": "孟浩然",
        "content": "片玉来夸楚，治中作主人。江山增润色，词赋动阳春。别馆当虚敞，离情任吐伸。因声两京旧，谁念卧漳滨。",
        "object_id": "6ab6d41d-b049-46b6-befa-1f34a9ff39a4"
    },
    {
        "title": "除夜乐城逢张少府",
        "author": "孟浩然",
        "content": "云海泛瓯闽，风潮泊岛滨。何知岁除夜，得见故乡亲。余是乘槎客，君为失路人。平生复能几，一别十余春。",
        "object_id": "e7fd7ff3-b5a1-4cf5-ac6d-c05d53b1ecfa"
    },
    {
        "title": "岁除夜会乐城张少府宅",
        "author": "孟浩然",
        "content": "畴昔通家好，相知无间然。续明催画烛，守岁接长筵。旧曲梅花唱，新正柏酒传。客行随处乐，不见度年年。",
        "object_id": "82fcb766-aecd-49f6-b532-69d1267cd6fb"
    },
    {
        "title": "送卢少府使入秦",
        "author": "孟浩然",
        "content": "楚关望秦国，相去千里余。州县勤王事，山河转使车。祖筵江上列，离恨别前书。愿及芳年赏，娇莺二月初。",
        "object_id": "6954689c-9081-45d8-960c-3d587b079a6a"
    },
    {
        "title": "寒夜",
        "author": "孟浩然",
        "content": "闺夕绮窗闭，佳人罢缝衣。理琴开宝匣，就枕卧重帏。夜久灯花落，薰笼香气微。锦衾重自煖，遮莫晓霜飞。",
        "object_id": "7ab54826-ac0e-4cab-8aef-e9ea4839b7ea"
    },
    {
        "title": "经七里滩",
        "author": "孟浩然",
        "content": "予奉垂堂诫，千金非所轻。为多山水乐，频作泛舟行。五岳追向子，三湘吊屈平。湖经洞庭阔，江入新安清。复闻严陵濑，乃在兹湍路。叠障数百里，沿洄非一趣。彩翠相氛氲，别流乱奔注。钓矶平可坐，苔磴滑难步。猿饮石下潭，鸟还日边树。观奇恨来晚，倚櫂惜将暮。挥手弄潺湲，从兹洗尘虑。",
        "object_id": "445c47d9-3246-4217-9655-bab39a914e01"
    },
    {
        "title": "赋得盈盈楼上女",
        "author": "孟浩然",
        "content": "夫婿久离别，青楼空望归。妆成卷帘坐，愁思懒缝衣。燕子家家入，杨花处处飞。空床难独守，谁为报金徽。",
        "object_id": "b2912dc0-60fd-407f-b203-9e4e9a5a4e24"
    },
    {
        "title": "岁暮海上作",
        "author": "孟浩然",
        "content": "仲尼既云殁，余亦浮于海。昏见斗柄回，方知岁星改。虚舟任所适，垂钓非有待。为问乘槎人，沧洲复谁在。",
        "object_id": "f8d0d861-6be7-4d1b-b54d-28ab7f4b81c0"
    },
    {
        "title": "春意",
        "author": "孟浩然",
        "content": "佳人能画眉，妆罢出帘帷。照水空自爱，折花将遗谁。春情多艳逸，春意倍相思。愁心极杨柳，一种乱如丝。",
        "object_id": "0d066c36-ecd4-43ec-8a87-ec5e1afef33f"
    },
    {
        "title": "送袁十岭南寻弟",
        "author": "孟浩然",
        "content": "早闻牛渚咏，今见鹡鸰心。羽翼嗟零落，悲鸣别故林。苍梧白云远，烟水洞庭深。万里独飞去，南风迟尔音。",
        "object_id": "1bedf7d6-42ff-49b2-980f-7d451e1cb90d"
    },
    {
        "title": "永嘉别张子容",
        "author": "孟浩然",
        "content": "旧国余归楚，新年子北征。挂帆愁海路，分手恋朋情。日夕故园意，汀洲春草生。",
        "object_id": "051e7f83-3873-4fa7-9819-e8f6d0dcf204"
    },
    {
        "title": "从张丞相游南纪城猎戏赠裴迪张参军",
        "author": "孟浩然",
        "content": "从禽非吾乐，不好云梦田。岁暮登城望，偏令相思悬。公卿有几几，车骑何翩翩。世禄金张贵，官曹幕府贤。顺时行杀气，飞刃争割鲜。十里届宾馆，征声匝妓筵。高标回落日，平楚散芳烟。何意狂歌客，从公亦在旃。",
        "object_id": "74a7c9f6-9d7f-4558-9d78-c525c98d2737"
    },
    {
        "title": "南归阻雪",
        "author": "孟浩然",
        "content": "我行滞宛许，日夕望京豫。旷野莽茫茫，乡山在何处。孤烟村际起，归雁天边去。积雪复平皋，饥鹰捉寒兔。少年弄文墨，属意在章句。十上耻还家，裴回守归路。",
        "object_id": "52d916be-1cd2-490f-84ee-3d507a1c7dac"
    },
    {
        "title": "闺情",
        "author": "孟浩然",
        "content": "一别隔炎凉，君衣忘短长。裁缝无处等，以意忖情量。畏瘦疑伤窄，防寒更厚装。半啼封裹了，知欲寄谁将。",
        "object_id": "adb33438-0559-4ddf-9083-0ac7f2cf1df7"
    },
    {
        "title": "东京留别诸公",
        "author": "孟浩然",
        "content": "吾道昧所适，驱车还向东。主人开旧馆，留客醉新丰。树绕温泉绿，尘遮晚日红。拂衣从此去，高步蹑华嵩。",
        "object_id": "fcf8c5c3-1478-4ad7-a85d-55e1351a766d"
    },
    {
        "title": "美人分香",
        "author": "孟浩然",
        "content": "艳色本倾城，分香更有情。髻鬟垂欲解，眉黛拂能轻。舞学平阳态，歌翻子夜声。春风狭斜道，含笑待逢迎。",
        "object_id": "fa42ef19-becc-4ee2-ba26-3b25e938db06"
    },
    {
        "title": "咏青（伯二五六七）",
        "author": "孟浩然",
        "content": "雾辟天光远，春回日道临。草浓河畔色，槐结路旁阴。欲映君王史，先标胄子襟；经明如何（可）[一]拾，自有致云心。（《国秀集》卷下、《全唐诗》卷二○三皆收此诗为校书郎荆冬倩之作，作孟诗恐误。）（[一]依刘校。）。",
        "object_id": "0d3c1304-a2bf-416c-a1b3-5b51c58c050a"
    },
    {
        "title": "伤岘山云表观主",
        "author": "孟浩然",
        "content": "少小学书剑，秦吴多岁年。归来一登眺，陵谷尚依然。岂意餐霞客，溘随朝露先。因之问闾里，把臂几人全。",
        "object_id": "9db26b30-0913-4711-9557-e8d625092adc"
    },
    {
        "title": "登江中孤屿赠白云先生王迥",
        "author": "孟浩然",
        "content": "悠悠清水江，水落沙屿出。回潭石下深，绿筿岸傍密。鲛人潜不见，渔父歌自逸。忆与君别时，泛舟如昨日。夕阳开返照，中坐兴非一。南望鹿门山，归来恨如失。",
        "object_id": "bb5d1b3e-cadf-4c86-8b44-10dba65534cc"
    },
    {
        "title": "听郑五愔弹琴",
        "author": "孟浩然",
        "content": "阮籍推名饮，清风满竹林。半酣下衫袖，拂拭龙唇琴。一杯弹一曲，不觉夕阳沈。予意在山水，闻之谐夙心。",
        "object_id": "58e6008e-cd4a-4098-8c0f-d96e1af09d9e"
    },
    {
        "title": "题梧州陈司马山斋",
        "author": "孟浩然",
        "content": "南国无霜霰，连年对物华。青林暗换叶，红橤亦开花。春去无山鸟，秋来见海槎。流芳虽可悦，会自泣长沙。",
        "object_id": "3acc29be-70aa-4daa-93ea-17435dbfddfc"
    },
    {
        "title": "送袁太祝尉豫章",
        "author": "孟浩然",
        "content": "何幸遇休明，观光来上京。相逢武陵客，独送豫章行。随牒牵黄绶，离群会墨卿。江南佳丽地，山水旧难名。",
        "object_id": "43e9425e-7f31-4c3f-99b4-e6da547d6a85"
    },
    {
        "title": "都下送辛大之鄂",
        "author": "孟浩然",
        "content": "南国辛居士，言归旧竹林。未逢调鼎用，徒有济川心。予亦忘机者，田园在汉阴。因君故乡去，遥寄式微吟。",
        "object_id": "e9aeb4ff-dc74-49cb-9777-5ddc98253cb0"
    },
    {
        "title": "同张明府清镜叹",
        "author": "孟浩然",
        "content": "妾有盘龙镜，清光常昼发。自从生尘埃，有若雾中月。愁来试取照，坐叹生白发。寄语边塞人，如何久离别。",
        "object_id": "53ff81f9-2f4d-4aaf-8b42-7b7b5a97d661"
    },
    {
        "title": "送席大",
        "author": "孟浩然",
        "content": "惜尔怀其宝，迷邦倦客游。江山历全楚，河洛越成周。道路疲千里，乡园老一丘。知君命不偶，同病亦同忧。",
        "object_id": "d39b0639-2392-4ee1-aa16-0aa858b2ebb4"
    },
    {
        "title": "晚春卧病寄张八",
        "author": "孟浩然",
        "content": "南陌春将晚，北窗犹卧病。林园久不游，草木一何盛。狭迳花障迷，闲庭竹扫净。翠羽戏兰苕，赪鳞动荷柄。念我平生好，江乡远从政。云山阻梦思，衾枕劳歌咏。歌咏复何为，同心恨别离。世途皆自媚，流俗寡相知。贾谊才空逸，安仁鬓欲丝。遥情每东注，奔晷复西驰。常恐填沟壑，无由振羽仪。穷通若有命，欲向论中推。",
        "object_id": "8d85327f-5d8a-476e-a7cd-5bac1bbb8039"
    },
    {
        "title": "送贾升主簿之荆府",
        "author": "孟浩然",
        "content": "奉使推能者，勤王不暂闲。观风随按察，乘骑度荆关。送别登何处，开筵旧岘山。征轩明日远，空望郢门间。",
        "object_id": "23e25abf-74e3-4f84-9ee1-f5c7030858b9"
    },
    {
        "title": "岁除夜有怀",
        "author": "孟浩然",
        "content": "迢递三巴路，羁危万里身。乱山残雪夜，孤灯异乡人。渐与骨肉远，转于奴仆亲。那堪正飘泊，来日岁华新。",
        "object_id": "0f5af383-765a-4d56-b00b-79ee2ccd5111"
    },
    {
        "title": "秋登兰山寄张五",
        "author": "孟浩然",
        "content": "北山白云里，隐者自怡悦。相望试登高，心飞逐鸟灭。愁因薄暮起，兴是清秋发。时见归村人，沙行渡头歇。天边树若荠，江畔舟如月。何当载酒来，共醉重阳节。",
        "object_id": "56ca5b29-4bb9-4f12-9200-6bc7c72e4e47"
    },
    {
        "title": "庭橘",
        "author": "孟浩然",
        "content": "明发览群物，万木何阴森。凝霜渐渐水，庭橘似悬金。女伴争攀摘，摘窥碍叶深。并生怜共蒂，相示感同心。骨刺红罗被，香黏翠羽簪。擎来玉盘里，全胜在幽林。",
        "object_id": "01aa20e7-3ec5-4146-9516-d1d2242be806"
    },
    {
        "title": "登万岁楼",
        "author": "孟浩然",
        "content": "万岁楼头望故乡，独令乡思更茫茫。天寒雁度堪垂泪，日落猿啼欲断肠。曲引古堤临冻浦，斜分远岸近枯杨。今朝偶见同袍友，却喜家书寄八行。",
        "object_id": "aaad319a-e2a1-4eb0-b943-fcf22f936735"
    },
    {
        "title": "送王大校书",
        "author": "孟浩然",
        "content": "导漾自嶓冢，东流为汉川。维桑君有意，解缆我开筵。云雨从兹别，林端意渺然。尺书能不吝，时望鲤鱼传。",
        "object_id": "5826d16e-068d-45f0-8a86-919e35bc1471"
    },
    {
        "title": "登安阳城楼",
        "author": "孟浩然",
        "content": "县城南面汉江流，江涨开成南雍州。才子乘春来骋望，群公暇日坐销忧。楼台晚映青山郭，罗绮晴骄绿水洲。向夕波摇明月动，更疑神女弄珠游。",
        "object_id": "72e7d327-0142-4e91-a9c1-ea6988cf1a1a"
    },
    {
        "title": "早梅",
        "author": "孟浩然",
        "content": "园中有早梅，年例犯寒开。少妇曾攀折，将归插镜台。犹言看不足，更欲剪刀裁。",
        "object_id": "55031508-e6f7-4322-b449-f4e23d321e4d"
    },
    {
        "title": "除夜有怀",
        "author": "孟浩然",
        "content": "五更钟漏欲相催，四气推迁往复回。帐里残灯才去熖，炉中香气尽成灰。渐看春逼芙蓉枕，顿觉寒销竹叶杯。守岁家家应未卧，相思那得梦魂来。",
        "object_id": "3de48798-4e30-4693-97ca-3fef9671220b"
    },
    {
        "title": "入峡寄弟",
        "author": "孟浩然",
        "content": "吾昔与尔辈，读书常闭门。未尝冒湍险，岂顾垂堂言。自此历江湖，辛勤难具论。往来行旅弊，开凿禹功存。壁立千峰峻，潨流万壑奔。我来凡几宿，无夕不闻猿。浦上摇归恋，舟中失梦魂。泪沾明月峡，心断鹡鸰原。离阔星难聚，秋深露已繁。因君下南楚，书此示乡园。",
        "object_id": "a5e7848e-5480-4646-ac7c-f9c90208c7d0"
    },
    {
        "title": "游江西留别富阳裴刘二少府",
        "author": "孟浩然",
        "content": "西上游江西，临流恨解携。千山叠成嶂，万水泻为溪。石浅流难溯，藤长险易跻。谁怜问津者，岁晏此中迷。",
        "object_id": "4937a4e9-aa26-480f-bc6d-a2239d94f1ef"
    },
    {
        "title": "春情",
        "author": "孟浩然",
        "content": "青楼晓日珠帘映，红粉春妆宝镜催。已厌交欢怜枕席，相将游戏绕池台。坐时衣带萦纤草，行即裙裾扫落梅。更道明朝不当作，相期共鬬管弦来。",
        "object_id": "528e4d50-713f-4ce4-a051-d895834c7177"
    },
    {
        "title": "湖中旅泊寄阎九司户防",
        "author": "孟浩然",
        "content": "桂水通百越，扁舟期晓发。荆云蔽三巴，夕望不见家。襄王梦行雨，才子谪长沙。长沙饶瘴疠，胡为苦留滞。久别思款颜，承欢怀接袂。接袂杳无由，徒增旅泊愁。清猿不可听，沿月下湘流。",
        "object_id": "88603c8f-ebce-4856-989e-d2b8e174f8a3"
    },
    {
        "title": "清明即事",
        "author": "孟浩然",
        "content": "帝里重清明，人心自愁思。车声上路合，柳色东城翠。花落草齐生，莺飞蝶双戏。空堂坐相忆，酌茗聊代醉。",
        "object_id": "09c4db3a-f443-4b13-8768-3502b5b8e002"
    },
    {
        "title": "送洗然弟进士举",
        "author": "孟浩然",
        "content": "献策金门去，承欢彩服违。以吾一日长，念尔聚星稀。昏定须温席，寒多未授衣。桂枝如已擢，早逐雁南飞。",
        "object_id": "cebb0a57-e8cd-4af4-a7d3-05a4dc90bf0e"
    },
    {
        "title": "长安早春",
        "author": "孟浩然",
        "content": "关戍惟东井，城池起北辰。咸歌太平日，共乐建寅春。雪尽青山树，冰开黑水滨。草迎金埒马，花伴玉楼人。鸿渐看无数，莺歌听欲频。何当遂荣擢，归及柳条新。",
        "object_id": "fd9b6623-1ef8-4794-af81-9abb9f0881c1"
    },
    {
        "title": "广陵别薛八",
        "author": "孟浩然",
        "content": "士有不得志，栖栖吴楚间。广陵相遇罢，彭蠡泛舟还。樯出江中树，波连海上山。风帆明日远，何处更追攀。",
        "object_id": "3b9a4931-3927-4b33-a72c-f35979a91ec3"
    },
    {
        "title": "和卢明府送郑十三还京兼寄之什",
        "author": "孟浩然",
        "content": "昔时风景登临地，今日衣冠送别筵。醉坐自倾彭泽酒，思归长望白云天。洞庭一叶惊秋早，濩落空嗟滞江岛。寄语朝廷当世人，何时重见长安道。",
        "object_id": "0710b58a-d326-462e-893e-767cb053d0d4"
    },
    {
        "title": "荆门上张丞相",
        "author": "孟浩然",
        "content": "共理分荆国，招贤愧不材。召南风更阐，丞相阁还开。觏止欣眉睫，沈沦拔草莱。坐登徐孺榻，频接李膺杯。始慰蝉鸣柳，俄看雪间梅。四时年籥尽，千里客程催。日下瞻归翼，沙边厌曝鳃。伫闻宣室召，星象列三台。",
        "object_id": "0e57206e-6b37-458e-b7e8-50f1185d50e9"
    },
    {
        "title": "大堤行寄万七",
        "author": "孟浩然",
        "content": "大堤行乐处，车马相驰突。岁岁春草生，踏青二三月。王孙挟珠弹，游女矜罗袜。携手今莫同，江花为谁发。",
        "object_id": "0d320825-392a-4e4a-b045-dbe21c7f48cb"
    },
    {
        "title": "崔明府宅夜观妓",
        "author": "孟浩然",
        "content": "白日既云暮，朱颜亦已酡。画堂初点烛，金幌半垂罗。长袖平阳曲，新声子夜歌。从来惯留客，兹夕为谁多。",
        "object_id": "b5c19f4e-70c1-4168-b3a4-44008ed7b91c"
    },
    {
        "title": "同卢明府早秋宴张郎中海亭",
        "author": "孟浩然",
        "content": "侧听弦歌宰，文书游夏徒。故园欣赏竹，为邑幸来苏。华省曾联事，仙舟复与俱。欲知临泛久，荷露渐成珠。",
        "object_id": "ed74c173-6f97-4bc3-b8f8-d3530882a027"
    },
    {
        "title": "陪张丞相登荆城楼因寄蓟州张使君及浪泊戍主刘家",
        "author": "孟浩然",
        "content": "蓟门天北畔，铜柱日南端。出守声弥远，投荒法未宽。侧身聊倚望，携手莫同欢。白璧无瑕玷，青松有岁寒。府中丞相阁，江上使君滩。兴尽回舟去，方知行路难。",
        "object_id": "b6e1710a-4d30-437c-9fea-bc32f0f57b59"
    },
    {
        "title": "高阳池送朱二",
        "author": "孟浩然",
        "content": "当昔襄阳雄盛时，山公常醉习家池。池边钓女日相随，妆成照影竞来窥。澄波澹澹芙蓉发，绿岸毵毵杨柳垂。一朝物变人亦非，四面荒凉人径稀。意气豪华何处在，空余草露湿罗衣。此地朝来饯行者，翻向此中牧征马。征马分飞日渐斜，见此空为人所嗟。殷勤为访桃源路，予亦归来松子家。",
        "object_id": "9b495a1e-d43e-476f-8e9c-3864d042c649"
    },
    {
        "title": "仲夏归汉南园寄京邑耆旧",
        "author": "孟浩然",
        "content": "尝读高士传，最嘉陶征君。日耽田园趣，自谓羲皇人。予复何为者，栖栖徒问津。中年废丘壑，上国旅风尘。忠欲事明主，孝思侍老亲。归来当炎夏，耕稼不及春。扇枕北窗下，采芝南涧滨。因声谢同列，吾慕颍阳真。",
        "object_id": "e1d166f6-4858-4516-b4c7-339c6fc620ac"
    },
    {
        "title": "陪张丞相祠紫盖山途经玉泉寺",
        "author": "孟浩然",
        "content": "望秩宣王命，斋心待漏行。青衿列胄子，从事有参卿。五马寻归路，双林指化城。闻钟度门近，照胆玉泉清。皂盖依松憩，缁徒拥锡迎。天宫上兜率，沙界豁迷明。欲就终焉志，恭闻智者名。人随逝水没，波逐覆舟倾。想像若在眼，周流空复情。谢公还欲卧，谁与济苍生。",
        "object_id": "c5995ee4-f2d9-46e3-8dd4-fec82bafe040"
    },
    {
        "title": "鹦鹉洲送王九之江左",
        "author": "孟浩然",
        "content": "昔登江上黄鹤楼，遥爱江中鹦鹉洲。洲势逶迤遶碧流，鸳鸯㶉𫛶满滩头。滩头日落沙碛长，金沙熠熠动飙光。舟人牵锦缆，浣女结罗裳。月明全见芦花白，风起遥闻杜若香，君行采采莫相忘。",
        "object_id": "e7e13edf-da16-4e83-88d4-b8efe6b40415"
    },
    {
        "title": "卢明府早秋宴张郎中海园即事得秋字",
        "author": "孟浩然",
        "content": "邑有弦歌宰，翔鸾狎野鸥。眷言华省旧，暂拂海池游。郁岛藏深竹，前溪对舞楼。更闻书即事，云物是清秋。",
        "object_id": "b60ea171-1629-4c37-a497-34b66b97c086"
    },
    {
        "title": "题云门山寄越府包户曹徐起居",
        "author": "孟浩然",
        "content": "我行适诸越，梦寐怀所欢。久负独往愿，今来恣游盘。台岭践磴石，耶溪溯林湍。舍舟入香界，登阁憩旃檀。晴山秦望近，春水镜湖宽。远怀伫应接，卑位徒劳安。白云日夕滞，沧海去来观。故国眇天末，良朋在朝端。",
        "object_id": "524f2729-a82a-4f6b-af71-910e6b1c3c34"
    },
    {
        "title": "送王七尉松滋得阳台云",
        "author": "孟浩然",
        "content": "君不见巫山神女作行云，霏红沓翠晓氛氲。婵娟流入楚王梦，倏忽还随零雨分。空中飞去复飞来，朝朝暮暮下阳台。愁君此去为仙尉，便逐行云去不回。",
        "object_id": "0dbac132-ef59-4538-9643-603c63452311"
    },
    {
        "title": "夏日与崔二十一同集卫明府宅",
        "author": "孟浩然",
        "content": "言避一时暑，池亭五月开。喜逢金马客，同饮玉人杯。舞鹤乘轩至，游鱼拥钓来。座中殊未起，箫管莫相催。",
        "object_id": "e9944b19-7b4b-47fb-94f5-e9746e9c07a5"
    },
    {
        "title": "宴荣二山池",
        "author": "孟浩然",
        "content": "甲第开金穴，荣期乐自多。枥嘶支遁马，池养右军鹅。竹引携琴入，花邀载酒过。山公来取醉，时唱接䍠歌。",
        "object_id": "d5de78bc-8cdf-4f9d-b21c-3a9762300ca9"
    },
    {
        "title": "陪张丞相自松滋江东泊渚宫",
        "author": "孟浩然",
        "content": "放溜下松滋，登舟命檝师。讵忘经济日，不惮沍寒时。洗帻岂独古，濯缨良在兹。政成人自理，机息鸟无疑。云物凝孤屿，江山辨四维。晚来风稍急，冬至日行迟。腊响惊云梦，渔歌激楚辞。渚宫何处是，川暝欲安之。",
        "object_id": "0ea9c522-80c5-4d5c-bcfb-775bae3d8041"
    }
]